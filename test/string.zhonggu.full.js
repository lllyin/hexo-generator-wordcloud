const data = `
能作山川远势，白头惟有郭熙。 [图片评论] ▲ 题图&nbsp;北宋 郭熙 早春图 绢本 北京时间：11月15日 22:00 本期主持：佳木 01 — 《林泉高致集》原序 郭思 《语》曰：“志于道，据于德，依于仁，游于艺。”谓礼、乐、射、御、书、数。书，画之流也。《易》之《山坟》《气坟》《形坟》，出于三皇。《山》如山，《气》如气，《形》如形，皆画之椎轮。黄帝制衣裳，有章数，或绘，或绣，皆画本也。故舜十二章，山、龙、华虫，曰：“观古人象。”《尔雅》曰：“画，象也。”言象之所以为画尔。《易》设卦、观象、系辞。《论语》“绘事后素”、《周礼》“绘画之事后素功”，画之为本甚大且远。自古说伏戏画八卦，读为“今汝画”之“画”。“画”，文训为“止”，不知画八卦为何等义。故画当为画，但今画出于后世，其实止于画字尔。又今之古文篆籀禽鱼，皆有象形之体，即象形画之法也。 思丱角时，侍先子游泉石，每落笔，必曰：“画山水有法，岂得草草。”思闻一说，旋即笔记。今收拾纂集，殆数十百条，不敢失坠，用贻同好。噫！先子少从道家之学，吐故纳新，本游方外。家世无画学，盖天性得之，遂游艺于此，以成名焉。然于潜德懿行、孝友仁施为深，则游焉息焉，此志子孙当晓之也。 02 — 《林泉高致｜山水训》 节选 真山水之川谷，远望之以取其深，近游之以取其浅；真山水之岩石，远望之以取其势，近看之以取其质。真山水之云气，四时不同：春融冶，夏蓊郁，秋疏薄，冬黯淡。画见其大象，而不为斩刻之形，则云气之态度活矣。真山水之烟岚，四时不同：春山澹冶而如笑，夏山苍翠而如滴，秋山明净而如妆，冬山惨淡而如睡。画见其大意，而不为刻画之迹，则烟岚之景象正矣。真山水之风雨，远望可得，而近者玩习不能究一川径隧起止之势。真山水之阴晴，远望可尽，而近者拘狭不能得一山明晦隐见之迹。山之人物，以标道路；山之楼观，以标胜概；山之林木映蔽，以分远近；山之溪谷继续，以分深浅。水之津筏桥彴，以足人事；水之渔艇钓竿，以足人意。 山：春夏看如此，秋冬看又如此，所谓四时之景不同也。山：朝看如此，暮看又如此，阴睛看又如此，所谓朝暮之变不同也。如此是一山而兼数十百山之意态，可得不究乎？春山烟云连绵人欣欣，夏山嘉木繁阴人坦坦，秋山明净摇落人肃肃，冬山昏霾翳塞人寂寂。看此画令人生此意，如真在此山中，此画之景外意也。见青烟白道而思行，见平川落照而思望，见幽人山客而思居，见岩扃泉石而思游。看此画令人起此心，如将真即其处，此画之意外妙也。 03 — 《林泉高致｜画意》 节选 世人止知吾落笔作画，却不知画非易事。庄子说画史解衣磅礴，此真得画家之法。人须养得胸中宽快，意思悦适，如所谓易直子谅，油然之心生，则人之笑啼情状，物之尖斜偃侧，自然布列于心中，不觉见之于笔下。晋人顾恺之必构层楼以为画所，此真古之达士。不然，志意已抑郁涩滞，局在一曲，如何得写貌物情，摅发人思哉。假如工人斫琴，得峄阳桐，巧手妙意，洞然于中，则朴材在地，枝叶未披，而雷氏成琴，脱然已在于目。其意烦体悖，拙鲁闷嘿之人，见铦凿利刀，不知下手之处，焉得焦尾玉磬，扬音于清风流水哉。更如前人言“诗是无形画，画是有形诗”，哲人多谈此言，吾之所师。余因暇日，阅晋唐古今诗什，其中佳句，有道尽人腹中之事，有装出人目前之景。然不因静居燕坐，明窗净几，一炷炉香，万虑消沉，则佳句好意亦看不出，幽情美趣亦想不成。即画之生意，亦岂易有。及乎境界已熟，心手已应，方始纵横中度，左右逢原。 04 — 《次韵子瞻题郭熙画秋山》 黄庭坚 黄州逐客赐未还，江南江北饱看山。 玉堂对卧郭熙画，发兴已有青林间。 郭熙官画但荒远，短纸曲折开秋晚。 江村烟外雨脚明，归雁行边余叠峫。 坐思黄甘洞庭霜，恨身不如雁随阳。 熙今头白有眼力，尚能弄笔映窗光。 画取江山好风日，慰此将老镜中发。 但熙肯画宽作程，五日十日一水石。 『补充』 《题郑防画夹五首 其二》 黄庭坚 能作山川远势，白头惟有郭熙。 却写李成骤雨，惜无六幅鹅溪。 05 — 《野望》 杜甫 清秋望不极，迢遰起曾阴。 远水兼天净，孤城隐雾深。 叶稀风更落，山迥日初沉。 独鹤归何晚，昏鸦已满林。 『补充』 《客至》 杜甫 舍南舍北皆春水，但见群鸥日日来。 花径不曾缘客扫，蓬门今始为君开。 盘飧市远无兼味，樽酒家贫只旧醅。 肯与邻翁相对饮，隔篱呼取尽馀杯。 《终南别业》 王维 中岁颇好道，晚家南山陲。 兴来每独往，胜事空自知。 行到水穷处，坐看云起时。 偶然值林叟，谈笑无还期。 《滁州西涧》 韦应物 独怜幽草涧边生，上有黄鹂深树鸣。 春潮带雨晚来急，野渡无人舟自横。 06 — 《郭熙画〈秋山平远〉·潞公为跋尾》 苏轼 玉堂昼掩春日闲，中有郭熙画春山。 鸣鸠乳燕初睡起，白波青嶂非人间。 离离短幅开平远，漠漠疏林寄秋晚。 恰似江南送客时，中流回头望云巘。 伊川佚老鬓如霜，卧看秋山思洛阳。 为君纸尾作行草，炯如嵩洛浮秋光。 我从公游如一日，不觉青山映黄发。 为画龙门八节滩，待向伊川买泉石。 『补充』 《郭熙秋山平远二首》 苏轼 目尽孤鸿落照边，遥知风雨不同川。 此间有句无人识，送与襄阳孟浩然。 木落骚人已怨秋，不堪平远发诗愁。 要看万壑争流处，他日终烦顾虎头。 07 — 《书郭熙横卷》 苏辙 凤阁鸾台十二屏，屏上郭熙题姓名。 崩崖断壑人不到，枯松野葛相欹倾。 黄散给舍多肉食，食罢起爱飞泉清。 皆言古人不复见，不知北门待诏白发垂冠缨。 袖中短轴才半幅，惨澹百里山川横。 岩头古寺拥云木，沙尾渔舟浮晚晴。 遥山可见不知处，落霞断雁俱微明。 十年江海兴不浅，满帆风雨通宵行。 投篙椓杙便止宿，买鱼沽酒相逢迎。 归来朝中亦何有，包裹观阙围重城。 日高困睡心有适，梦中时作东南征。 眼前欲拟要真物，拂拭束绢付与汾阳生。 『补充』 《次韵子瞻郭熙平远 二绝》 苏辙 乱山无尽水无边，田舍渔家共一川。 行遍江南识天巧，临窗开卷两茫然。 断云斜日不胜秋，付与骚人满目愁。 父老如今亦才思，一蓑风雨钓槎头。 《题周文翰郭熙山水 》 张耒 “但晁补之《难肋集》亦载此诗。”胡云翼《宋诗研究》 洞庭木落万波秋,说与南人亦自愁。 欲指吴松何处是,一行征臈海山头。 

流风蒸雷，腾虹扬霄。 ▲ 题图 宋 马远 水图之长江万顷 北京时间：11月14日 22:00 本期主持：Yi &amp; Sachi *感谢百度百科！ 01 — 咨五才之并用，寔shí水德之灵长。惟岷山之导江，初发源乎滥觞。聿yù经始于洛沬，拢万川乎巴梁。冲巫峡以迅激，跻江津而起涨。极泓量而海运，状滔天以淼茫。总括汉泗，兼包淮湘。并吞沅澧，汲引沮漳。源二分于崌崃，流九派乎浔阳。鼓洪涛于赤岸，沦馀波乎柴桑。纲络群流，商榷涓浍kuài。表神委于江都，混流宗而东会。注五湖以漫漭，灌三江而漰沛。滈hào汗六州之域，经营炎景之外。所以作限于华裔，壮天地之崄xiǎn介。呼吸万里，吐纳灵潮。自然往复，或夕或朝。激逸势以前驱，乃鼓怒而作涛。 1.咨：感叹词。五才：指金、木，水，火、土。实：确实。水德：水的德性。灵长：广远绵长。 2.岷（mín）山：山名。导江：指长江之发源。导，疏导，起源。江，专指长江。滥觞（shāng）：指江河之起源，初水极少，只能浮起洒杯。觞，盛有酒的杯。 3.聿（yù）：语助词，用于句首或句中。经始：经由。洛沬（mèi）：洛水和沫水。拢：统括，汇合。 4.巴梁：巴郡和粱州。 5.泓（hóng）量：江水深广的样子。海运：海水翻腾。淼茫：形容水广阔辽远。 6.汉泗：汉水和泗水。淮湘：淮水（今淮河）和湘水（湘江）。 7.沅澧（yuán lǐ）：沅水和澧水（澧河）。汲引：引水。沮漳：沮水和漳水。 8.崌崃（jū lái）：崌山和崃山。九派：九个支流。派，水的支流。浔（xún）阳：浔阳县。 9.鼓：鼓起，掀动。洪涛：浩大的浪涛。赤岸：赤岸山。沦：沦没，淹没。柴桑：古柴桑县。 10.网络：收拢，包容。网，一作“纲”。群流：众水。商搉（què）：统括而容纳之。涓浍（kuài）：小的水流。 11.表：显现。神：神奇，形容江水之深而广。委：水流聚集。江都：地名。混流：汇合众水。宗：尊崇。东会：向东会于海。 12.五湖：太湖的别称。漫漭：水广大无边的样子。三江：指浙江、吴凇江、浦阳江。漰（pēng）沛：波涛相激之声。 13.滈（hào）汗：水长流的样子。六州：指益、梁、荆、江、扬、徐六州。域：地界。经营：周旋往来。炎景：指炎热的南方。 14.作限：成为界限。华：指华夏，中原地区。裔：蛮夷，边远地区。壮：壮伟。崄（xiǎn）介：险阻。 15.呼吸：形容时间过得快。灵潮：潮水。 16.或夕或朝：指潮水的涨落有晚有早。 17.逸势：奔腾的水势。逸，奔腾。鼓怒：鼓动怒潮。怒，指汹涌的潮水。 02 — 峨嵋为泉阳之揭，玉垒作东别之标。衡霍磊落以连镇，巫庐嵬wéi崛而比峤。协灵通气，𣸣fén薄相陶。流风蒸雷，腾虹扬霄。出信阳而长迈，淙cóng大壑与沃焦。若乃巴东之峡，夏后疏凿。绝岸万丈，壁立赮驳。虎牙嵥jié竖以屹yì崒zú，荆门閟bì竦而磐礡。圆渊九回以悬腾，湓pén流雷呴hǒu而电激。骇浪暴洒，惊波飞薄。迅澓fú增浇，涌湍叠跃。砯pīng岩鼓作，漰pēng湱huò泶xué灂zé。㵗píng㶔bèi𤃫hōng𣸎huài，溃濩huò泧yuè漷huǒ。潏jué湟huáng淴hū泱，㶖shù㴸shǎn㶒shǎn瀹yuè。漩xuán澴huán荥yíng瀯yíng，渨wěi㵽lěi𣸣fén瀑。溭zé淢yù浕jìn涓，龙鳞结络。碧沙瀢wěi𣵺tuó而往来，巨石硉lù矹wù以前却。潜演之所汩gǔ淈gǔ，奔溜之所磢chuǎng错。厓yá隒yǎn为之泐lè嵃yǎn，埼qí岭为之岩崿è。幽涧积岨，𬒈què硞kè䃕dàng礭què。 18.峨嵋：峨嵋山。泉阳：江之别名。揭：标志。玉垒：玉垒山。东别：江之别名。标：标志。 19.衡霍：衡山和霍山。磊落：形容山高大的样子。连镇：山岭相连。镇，一方之主山。巫庐：巫山和庐山。嵬（wéi）崛：形容山高大的样子。比峤（qiáo）：一样高。峤，山尖而高。 20.协：协和。灵：神灵，指山间阴阳变化如神灵一样。通气：流通山川之气。濆（fén）薄：激荡。相陶：指陶冶万物。 21.流风：指山风飘荡。蒸雷：升起雷声。扬霄：飘起浮云。霄，薄云，浮云。 22.信阳：即信陵之阳，因江出古信陵城南。长迈：长行。淙（cóng）：水流聚集。大壑：大海。沃焦：传说中东海南部的一座大山。 23.巴东之峡：指巴东三峡巫峡、瞿塘峡、西陵峡。巴东，古巴东郡。夏后：即夏禹。后，帝王。 24.霞：一作“赮”，古“霞”字。赮驳，如霞彩一样斑驳。 25.虎牙：虎牙山。嵥（jié）竖：突出竖立的样子。屹崒（yì zú）：高峻的样子。荆门：荆门山。閟（bì）耸：楼阙一样耸立。閟，一作“阙”。盘礴：广大的样子。盘，一作“磐”。 26.圆渊：山峡间急流相激而成之漩涡。九回：形容江水旋转环流。悬腾：形容波涛悬跃腾起。湓（pén）流：汹涌的急流。雷呴（hǒu）：即雷吼。呴，同“吼”。电激：电光闪烁。 27.暴洒：形容急浪突然散落。暴，迅疾，突然。洒，散。飞薄：飞腾激荡。 28.迅澓（fú）：迅疾的洄流。澓，水逆流或回流。增浇：重迭的洄波。增，通“层”，重迭。浇，回旋的波浪。涌湍：奔涌的急沈。叠跃：不断奔跃。 29.砯（pīng）岩：水激山殿，发出袜然之响。砯，水冲击山岩所发出的巨响。鼓作：如鼓声大作。漰湱（pēng huò）：波浪相撞击之声。泶灂（xué zé）：水波激荡之声。 30.㵗㶔（píng bèi）：水流相激之声。𤃫𣸎（hōng huài）：水势汹涌的样子。溃濩（huò）：水势汹涌激荡的样子下文的“泧漷（yuè huǒ）”同。 31.潏湟（jué huáng）：水流迅疾的样子，下午的“淴（hū）泱”同。㶖㴸（shù shǎn）：水流漂疾的样子，下文的“㶒瀹（shǎn yuè）”同。 32.漩澴（xuán huán）：波浪回旋汹涌而起的样子，下文的“荥瀯（yíng yíng）”、“渨㵽（wěi lěi）”、“濆（fén）瀑”同。 33.溭淢（zé yù）：波浪前后相逐依次推进的样子，下文的“浕（jìn）陨”同。结络：形容波浪交结相连的样子。 34.碧沙：江水中的沙，因江水色碧，故沙也映为碧色。溃沲（wěi tuó）：江中沙石随水流动的样子，下文的“硉矹（lù wù）”同。溃，一作“瀢”；沲，一作“𣵺”。 35.潜演：地下潜流的水脉。汩淈（gǔ gǔ）：水涌出的样子。奔溜：奔腾的水流。磢（chuǎng）错：磨擦。 36.厓隒（yá yǎn）：崖岸。泐嵃（lè yǎn）：由急流冲激而形成的孔洞。碕（qí）岭：小山。岩崿（yán è）：急流冲激而成的洞穴。 37.幽涧：幽深的山涧。积阻：险阻。阻，一作“岨”。礐（què）硌：由于水冲激石壁显出险峻不平的样子，下文的“菪（dàng）确”同。硌，一作“硞”。 03 — 若乃曾潭之府，灵湖之渊。澄澹汪洸guāng，㲿wǎng滉huàng囦yuān泫xuàn。泓hóng汯hóng浻jiǒng澋jǐng，涒tūn邻㘤wān潾lín。混澣灦xiǎn涣，流映扬焆juān。溟漭渺湎miǎn，汗汗沺tián沺。察之无象，寻之无边。气滃wěng渤以雾杳，时郁律其如烟。类胚pēi浑之未凝，象太极之构天。长波浃xiá渫xiè，峻湍崔嵬。盘涡谷转，凌涛山颓。阳侯砐è硪wò以岸起，洪澜涴演而云回。峾yìn沦溛wā瀤huái，乍浥yì乍堆。豃hǎn如地裂，豁若天开。触曲厓以萦绕，骇崩浪而相礧léi。鼓㕉kè窟以漰pēng渤，乃湓pén涌yǒng而驾隈wēi。 38.曾潭：重潭，深潭。曾，同“重”。府：指深不可见之处。灵湖：湖水深处藏神灵之湖。 39.澄澹：水深广的样子，下文的“汪洸（guāng）”、“瀇滉（wǎng huàng）”、“囦泫（yuān xuàn）”同。 40.泓汯（hóng hóng）：水势回旋的样子。下文的“浻澋（jiǒng jǐng）”、“涒（tūn）邻”、“㘤㔂（wān lín）”同。㔂，一作“邻”。 41.混澣：水势清澈深沉的样子，下文的“灦（xiǎn）涣”同。流映：湖水散发光辉的样子，下文的“扬焆（juān）”同。 42.溟漭：水广阔无边的样子，下文的“渺沔（miǎn）”、“汗汗”、“沺（tián）沺”同。 43.察：看。象：物象。形象。寻：探求。 44.气：指湖上笼罩的蒸气。滃（wěng）渤：形容蒸气的浓重盛大。雾：指江上腾起的蒸气。杳：深厚而浓重的样子。郁律：暗黑而盛多的样子。 45.类：像。肧（pēi）浑：指天地万物未成形时的混沌状态。太极：指宇宙原始的混沌之气。构天：构成天地万物。 46.长波：巨大的波浪。浃渫（xiá xiè）：波涛激荡的样子。峻湍：湍急的流水。崔嵬（wéi）：形容急湍之水激起的巨浪之高险。 47.盘涡：急流形成的漩涡。谷转：形容急流的旋涡，如山谷转动。凌涛：凌空而起的波涛。山颓：形容凌空的巨涛，突然下落，如山岳颓倒。 48.阳侯：传说中的波神。砐硪（è wò）：高耸的样子。岸起：如崖岸之高起。洪澜：巨大的波澜。蜿演：波涛回旋的样子。蜿，一作“涴”，与“蜿”同。云回：像云一样盘旋。 49.垽（yìn）沦：水流回旋的样子。垽，一作“峾”。溛瀤（wā huái）：水波起伏不平的样子。浥（yì）：水波下流。堆：水波高起。 50.豃（hǎn）：深穴。豁：开阔的样子。 51.曲涯：弯曲的崖岸。涯，一作“厓”。浇：一作“绕”。骇：鼓起。崩浪：纷乱的浪涛。崩，动荡，纷乱。相礧（léi）：相击。 52.鼓：指波浪鼓荡。㕉（kè）：窟穴之类。漰（pēng）渤：波浪鼓荡洞窟所发出的水声。湓湧（pén yǒng）：水汹涌漫溢。驾：凌驾。隈（wēi）：山水弯曲处。 04 — 鱼则江豚海狶xī，叔鲔wěi王鳣zhān，䱻huá𬶠liàn𩺭téng鲉yóu，鲮líng鳐yáo鯩lún鲢lián。或鹿觡gé象鼻，或虎状龙颜。鳞甲鏙cuī错，焕烂锦斑。扬鳍qí掉尾，喷浪飞唌。排流呼哈，随波游延。或爆采以晃渊，或吓鳃乎岩间。介鲸乘涛以出入，鯼zōng𫚖cǐ顺时而往还。尔其水物怪错，则有潜鹄鱼牛，虎蛟钩蛇。蜦lún𧐕bó鲎hòu蝞mèi，鲼fèn𪓛yāng𪓬mí𪓹má。王珧海月，土肉石华。三蝬zōng𧉈fú江，鹦螺蜁xuán蜗。璅suǒ蛣jié腹蟹，水母目虾。紫蚢háng如渠，洪蚶hān专车。琼蚌晞曜以莹珠，石砝jié应节而扬葩。蜛jū蝫zhū森衰以垂翘，玄蛎lì磈kuǐ磥lěi而碨wěi䃁yā。或泛潋于潮波，或混沦乎泥沙。若乃龙鲤一角，奇鸧cāng九头。有鳖三足，有龟六眸。赪chēng蟞biē胏zǐ跃而吐玑，文魮pí磬鸣以孕璆qiú。䖺tiáo䗤yóng拂翼而掣chè耀，神蜧lì蝹yūn蜦lún以沉游。𩣡bó马腾波以嘘蹀dié，水兕sì雷咆乎阳侯。 53.江豚：产生于中国长江及印度大河中的一种鲸类。海狶（xī）：一种海中动物，头似猪，体如鱼，身长九尺。叔鲔（wěi）：一种鱼，大者王鲔，小者叔鲔。王鳣（zhān）：大鳢鱼。䱻鰊（huá liàn）：䱻鱼和鰊鱼。𩺭鲉（téng yóu）：𩺭鱼和鲉鱼。鲮鳐（líng yáo）：鲮鱼和鳐鱼。鯩鲢（lún lián）：鯩鱼和鲢鱼。 54.鹿觡（gé）：麋鹿之角。 55.鏙（cuī）错：间杂交错的样子。焕烂：光耀灿烂。锦斑：华美绚烂。 56.鬐（qí）：鬐鬣，鱼在水中运动的器官。唌：口沫。排流：逆水而上游。呼哈：鱼在江中吞吐水流的样子。呼，吐水。哈，啜饮。随波：顺着水波。游延：随水波而长游。曝采：露出色彩于水面。曝，露出，一作“爆”。晃：显露光辉。渊：深潭。吓鳃：开鳃。吓，开，此指开合。 57.介鲸：大鲸鱼。介，大。鯼𩶆（zōng cǐ）：鯼鱼和鮆鱼。鲮，石酋鱼。顺时：顺应时令。 58.怪错：奇怪杂错。潜鹄：一种水鸟，似鹄而大。鱼牛：一种海兽。虎蛟：一种水生动物。钩蛇：传说中的一种怪蛇。 59.蜦䗚（lún bó）：两种传说中的动物。蜦，传说中的神蛇。䗚，传说中的水生动物。鲎蝞（hòu mèi）：两种动物。鲎，介类动物，其形如龟，子如麻，可为酱，色黑，十二足，似蟹，在腹下，雌负雄而行，失雄则不能独活。蝞，形状似娥，中食，益人颜色。鲼𪓛（fèn yāng）：两种水生动物。鲼，一种鱼。如圆盘，口在腹下，尾端有毒。𪓛，龟类，龟形薄头，喙似鹅指爪。𪓬𪓹（mí má）：龟类。王珧（yáo）：大蚌。海月：海中动物。土肉：海中动物。石华：介类动物，肉可食，附生于海中石上，肉如蛎房，壳如牡蛎而大，可饰户牖天窗。 60.三蝬（zōng）：介类动物。𧉈（fú）江：传说中的动物，似蟹而小，十二脚。鹦螺：介类动物。蜁（xuán）蜗：小螺。琐蛣（suǒ jié）：即璅蛣，介类动物，今称寄居蟹。腹蟹：璅蛣腹中有蟹。水母：海面浮讲的空肠动物，形似伞，体缘有很多触手。目虾：水母以虾为目。 61.紫蚢（háng）：紫贝。蚢，大贝。渠：车渠，车轮。洪蚶（hān）：大蚶，软体动物，肉可食。洪，大。专车：满载一车。 62.琼蚌：水中软体动物。晞曜（xī yào）：晒日光。晞，晾干。曜，日光。莹珠：珠光晶莹。石𧉧（jié）：生于海边的介类动物。应节：适应时节。扬葩（pā）：开花。蜛蠩（jū zhū）：水边动物。森衰：尾多而下垂的样子。翘：尾巴。玄蛎（lì）：黑牡蛎，长七尺。磈磥（kuǐ lěi）：不平的样子，下文的“碨䃁（wěi yā）”同。泛潋（liàn）：水波荡漾起伏的样子。混沦：水流转的样子。 63.龙鲤：即穿山甲，也称“鲮鲤”或“龙鱼”。奇鸧（cāng）：传说的九头鸟。 64.眸：眼珠，此指眼睛。 65.赪蟞（chēng biē）：红色的毪。赪，红色。蟞，同“鳖”。胏（zǐ）跃：形状如肺而髓跳跃。胏，同“肺”。吐玑：吐宝珠。玑，不圆的珠或小珠。文魮（pí）：文魮鱼。孕璆（qiú）：藏有美玉。璆，美玉，可以为磐。 66.䖺䗤（tiáo yóng）：传说中的动物。掣（chè）耀：发光。神蜧（lì）：神蛇，潜于神泉。蝹蜦（yūn lún）：蛇爬行的样子。沉游：于水深处游行。 67.𩣡（bó）马：传说中的水兽。嘘蹀（dié）：喷水而行。嘘，喷水。蹀，踏行。水兕（sì）：水兽，形似牛。雷咆：雷鸣般地咆哮。阳侯：波神，此指波浪。 05 — 渊客筑室于岩底，鲛人构馆于悬流。雹布馀粮，星离沙镜。青纶竞纠，缛rù组争映。紫䓴ruǎn荧晔以丛被，绿苔鬖sān髿suō乎研上。石帆蒙笼以盖屿，萍实时出而漂泳。其下则金矿丹砾，云精爥zhú银。珕lì珋liǔ璇xuán瑰，水碧潜琘mín鸣石列于阳渚，浮磬肆乎阴滨。或颎jiǒng彩轻涟，或焆juān曜崖邻。林无不溽rù，岸无不津。 68.渊客：神话中的人物，居于水中。鲛（jiāo）人：神话中居于海底的怪人。悬流：瀑布。 69.雹布：如降冰雹般遍布，极言其多。余粮：即“禹余粮”，一种岩石。星离：如星辰之散布。沙镜：似云母一类的沙粒。青纶：草名。竞纠：竞相缠绕。纠，纠结，缠绕。缛（rù）组：草名。缛，繁密多采。争映：争辉。 70.紫䓴（ruǎn）：草名，色紫，状似鹿角菜而细，生海中。䓴，一作“菜”。荧晔（yè）：光辉灿烂的样子。丛被：一丛丛地遍布。绿苔：海藻，一名海苔，生砚石上。鬖髿（sān suō）：散乱的样子。研：滑石。石帆：海草，生海中屿石上。蒙茏：茂密四布的样子。萍实：萍草之实。萍，水草。漂泳：漂游。 71.丹砾：丹砂。云精：即云母。爥（zhú）银：银，银有精光照耀，故曰“爥”。珕（lì）：蚌蛤之类。珋（liǔ）：有光之石。璿（xuán）瑰：美玉。水碧：水中之玉石。潜琘（mín）：水中的荑石。琘，也作“瑉”、“珉”。 72.鸣石：撞之能发出音声之美石。阳渚：向阳之渚。渚，水边。浮磬：可为磬之石。肆：遍布。阴滨：阴凉之北岸。阴，水之北。滨，水边。 73.颎（jiǒng）彩：光辉色彩。轻涟：轻盈的微波。焆曜（juān yào）：照耀。涯邻：水畔。涯，一作“崖”；邻，一作“甐”。 74.溽（rù）：溽湿。津：津润。 06 — 其羽族也，则有晨鹄天鸡，鴢yāo𪉑áo鸥𩿁dì。阳鸟爰翔，于以玄月。千类万声，自相喧聒guō。濯翮hé疏风，鼓翅𦒑xù𦐴yù，挥弄洒珠，拊fǔ拂瀑沫。集若霞布，散如云豁。产毻tuò积羽，往来勃碣jié。橉lìn杞稹zhěn薄于浔涘sì，栛lì梿lián森岭而罗峰。桃枝筼yún筜dāng，实繁有丛。葭jiā蒲云蔓，䙬yìng以兰红。扬皓毦ěr，擢zhuó紫茸，荫潭隩，被长江。繁蔚芳蓠，隐蔼水松。涯灌芊萰liàn，潜荟huì葱茏。鲮líng鯥lù䟸qī跼qū于垠yín隒yǎn，㺍bīn獭tǎ𦖠shǎn瞲xù乎厱qiān空。迅蜼wèi临虚以骋巧，孤玃jué登危而雍容。夔㸸hǒu翘踛lù于夕阳，鸳雏弄翮乎山东。因岐成渚，触涧开渠。漱壑生浦，区别作湖。磴dèng之以瀿fán瀷yì，渫xiè之以尾闾lǘ。标之以翠蘙yì，泛之以游菰gū。播匪艺之芒种，挺自然之嘉蔬。鳞被菱荷，攒cuán布水蓏luǒ。翘茎瀵fèn蕊，濯颖散裹。随风猗yī萎，与波潭沲tuó。流光潜映，景炎霞火。 75.羽族：鸟类。晨鹄：猛禽。天鸡：神话中的天上之鸡。鴢鷔（yāo áo）：鴢鸟和鷔鸟。鸥䲦（dì）：鸥鸟和䲦鸟。 76.阳鸟：鸿雁一类的候鸟。玄月：指九月。 77.千类：指种类众多之鸟。喧聒（guō）：喧叫嘈杂。 78.濯翮（hé）：洗涤翅膀。翮，羽茎，指鸟翼。疏风：梳理羽毛于风。𦒑𦐴（xù yù）：同“獝狘”，鸟翅膀鼓动的样子。 79.拊（fǔ）拂：拍击。瀑沫：飞溅起泡沫。 80.集：指群鸟聚集。霞布：如云霞漫布天空。因群乌色彩斑烂，故以霞喻之。散：指群鸟飞敬。云豁：如浮云之消散。豁，豁开，消散。 81.产毻（tuò）：指群鸟产卵脱毛。毻，脱毛。积羽：古地名。勃：指古勃海郡。碣：碣石山，在古勃海郡东。 82.橉（lìn）杞：橉树和杞树。稹（zhěn）薄：茂密丛生。稹，形容植物生长茂密。薄，植物丛生。浔涘浔（xún sì）：水边。栛梿（lì lián）：栛树和梿树。森岭：茂密地长满山岭。森，树木丛生的样子。 83.桃枝：桃枝竹，可用以织席作杖。筼筜（yún dāng）：筼筜竹，皮薄，节长，竿高。生于水边。实：语助词。繁：繁茂。有丛：丛生。 84.葭（jiā）：芦苇。蒲：蒲草，即香蒲，可作蒲，扇，篓等用具。云蔓：如云一样蔓延，形容繁茂。䙬（yìng）：光色辉映。兰：泽兰，多年生草本菊科植物，可供药用。红：茏舌，叶大，赤白色，高丈余，可供观赏或入药。 85.皓毦（ěr）：洁白的草花。毦，草花。擢（zhuó）：抽出，高起。紫茸：紫色的细茸花。荫：掩映，下文的“被”同。潭隩：潭水的曲岸。 86.繁蔚：繁茂。芳蓠：即江篱，香草。隐蔼：与“繁蔚”互文。水松：海藻类植物，可入药。 87.涯灌：涯岸草木丛生。芊萰（liàn）：草木相杂的棒子。潜荟（huì）：水下草木丛生的样子。葱茏：青葱茂盛的样子。 88.鲮鯥（líng lù）：鲮鱼和鯥鱼。踦𨄅（qī qū）：形容走动的样子。垠隒（yín yǎn）：水岸。獱（bīn）：小獭。獭（tǎ）：如小狗，水居，食鱼。睒瞲（shǎn xù）：惊视的样子。厱空：山崖水岸的空处。迅蜼（wèi）：行走迅疾的长尾猴。蜼，又名狖，黑黄色，尾长数尺。临虚：临空。骋巧：显示灵巧。玃（jué）：大猴。雍容：行动从容自得的样子。 89.夔㸸（hǒu）：夔牛之予。夔，夔牛。㸸，犊。翘：举尾巴。踛（lù）：跳。夕阳：指山西。鸳雏：鸳鸯的幼雏。弄翮（翮）：拍打翅膀。弄，舞弄，拍打。翮，羽茎，指鸟翅膀。 90.歧：山岸曲处。渚，停蓄之水。涧：夹在两山间的流水。渠：沟渠。 91.漱：冲刷，侵蚀。壑：坑谷，沟池。浦（pǔ）：河流注入江海之处。区别：分别。 92.磴（dèng）：增益。瀿（fán）：暴溢之水。瀷：地面蓄积之水。渫（xiè）：疏导。尾闾（lǘ）：传说水从海流出之处。 93.标：标志。翠翳（yì）：草木茂盛的样子。泛：飘浮。游菰（gū）：飘浮的菰蒋。菰，菰蒋，俗称茭白，生于河边、陂泽，可作蔬菜。 94.播：遍布。匪艺：非人工种植的，野生的。匪，非。艺，种植。芒种：指有芒的植物，如稻麦等。挺：伸直，生长。嘉蔬：祭祀所用之稻。 95.鳞被：如鱼鳞一样布满，极言其繁多。菱荷：菱角荷花。攒（cuán）布：密布。攒，聚集。蓏（luǒ）：瓜类等蔓生植物的果实。 96.翘茎：举茎。翘，高举。瀵（fèn）蕊：溅水珠于花。瀵，水浸。濯颖：洗涤稻麦的禾穗。颖，指稻麦的禾穗。散裹：散布果实。裹，指草实。 97.猗（yī）萎：随风飘摇的样子。潭沲（tuó）：随水波摇荡的样子。 98.流光：指各种草花所散发的灿烂光彩。潜映：倒映于水。景炎：光焰，指草花在阳光下鲜艳夺目的光彩。霞火：火红的彩云。 07 — 其旁则有云梦雷池，彭蠡lǐ青草，具区洮táo滆gé，朱浐丹漅cháo。极望数百，沆hàng瀁皛jiǎo溔yǎo。爰有包山洞庭，巴陵地道。潜逵傍通，幽岫窈窕。金精玉英瑱tiàn其里，瑶珠怪石琗cuì其表。骊虬qiú摎jiū其址，梢云冠其㟽biǎo。海童之所巡游，琴高之所灵矫。冰夷倚浪以傲睨nì，江妃含嚬pín而矊mián眇miǎo。抚凌波而凫跃，吸翠霞而夭矫。若乃宇宙澄寂，八风不翔。舟子于是搦nuò棹zhào，涉人于是㩘yǐ榜。漂飞云，运艅yú艎huáng。舳zhú舻lú相属zhǔ，万里连樯qiáng。溯sù洄沿流，或渔或商。赴交益，投幽浪，竭南极，穷东荒。尔乃隶雰fēn祲jìn于清旭，觇chān五两之动静。长风颹wěi以增扇，广莫䬅lì而气整。徐而不䬐wěi，疾而不猛。鼓帆迅越，䞟pò涨截泂jiǒng。凌波纵柂duò，电往杳溟。䨴duì如晨霞孤征，眇若云翼绝岭。倏忽数百，千里俄顷。飞廉无以睎其踪，渠黄不能企其景。于是芦人渔子，摈落江山，衣则羽褐，食惟蔬鲜。栫jiàn淀为涔cén，夹潀cóng罗筌quán。筒洒连锋，罾zēng䍣léi比船。或挥轮于悬埼qí，或中濑lài而横旋。忽忘夕而宵归，咏采菱以叩舷。傲自足于一呕，寻风波以穷年。 99.云梦：云梦泽。雷池：大雷水。彭蠡（lǐ）：彭蠡湖，又名郡阳湖。青草：青草湖。具区：具区湖，即今太湖。洮滆（táo gé）：洮湖和滆湖。朱浐：朱湖和浐湖。丹漅（cháo）：丹湖和漅湖。 100.极望：尽目力而望。数百：指广为数百里。沆（hàng）漾：水深广的样子。皛溔（jiǎo yǎo）：水深白的样子。 101.包山：山名，一名“苞山”。洞庭：即太湖。巴陵地道：传说洞庭之下有地道，潜行无所不通。巴陵，今湖南岳阳县。 102.潜达：指洞庭下四通八达的地道。达，道，一作“逵”。幽岫（xiù）：指包山下幽深的山洞。窈窕：阴暗深邃的样予。 103.金精：金之精华。玉英：玉之精华。瑱（tiàn）：文采相杂的样子，下文的“綷（cuì）”同。里：指地道幽岫的里面。瑶珠：美玉珍珠。綷：一作“琗”。表：指地道幽岫的外表。 104.骊虬（qiú）：骊龙。樛（jiū）：盘绕，一作“摎”。址：地基，此指包山脚下。梢云：瑞云。㟽（biǎo）：山巅。 105.海童：传说中的海中神童。琴高：传说中的仙人。灵矫：灵飞，飘然而飞。水夷：河神。水，一作“冰”。傲睨（nì）：傲然旁视，目空一切。江妃：传说中的仙女。含嚬（pín）：面容忧愁的样子。嚬，忧愁的样子。矊眇（mián miǎo）：远望。 106.抚：拨弄。凌波：起伏的波涛。凫跃：像凫鸟一样飞跃。凫，野鸦。翠霞：玉霞，指江上的青气。天矫（jiǎo）：飞腾的样子。 107.澄寂：清明寂静。八风：八方之风。按《说文解字》为融风、明庶风、清明风、景风、凉风、阊阖风、不周风、广莫风。不翔：风波不动。 108.舟子：船夫。搦（nuò）：掌握。棹（zhào）：指划船的工具。涉人：涉渡之人，即船夫。檥（yǐ）：停止。榜：船櫂。 109.漂：漂流。飞云：飞云船。运：运行。艅艎（yú huáng）：艅艎船。舳舻（zhú lú）：泛指船只。舳，船尾，舻，船头。属（zhǔ）：连。樯（qiáng）：桅杆，借指船只。 110.泝洄（sù huí）：逆流而上。沿流：顺流而下。越：一作“赴”。交益：古交州和益州。交州，即今广西苍梧县。益州，故地大部在今四川省境内。投：奔向。乐浪：古乐浪郡，汉武帝时置，晋建兴元年地入高句丽。竭：竭尽，穷尽。南极：南方边远之地。东荒：东方荒选之地。 111.隶：视，一作“𥉆”。雰祲（fēn jìn）：阴阳二气相侵所形成的征象不祥的云气。清旭（xù）：清明的旭日。觇（chān）：窥测。五两：古代的测风器。用鸡毛五两（或八两）结在高竿顶上，测风的方向。 112.长风：巨风。颹（wěi）：风大的样子。增扇：劲吹。广莫：八风之一。䬅（lì）：风急的样子。气整：风力齐整。 113.䬐（wěi）：风缓慢的样子。疾：风迅疾。 114.迅越：迅速飞驰。䞟（pò）：越过。涨：深广的样子。下文的“浻（jiǒng）”同。截：直渡。 115.凌波：越过波涛。纵柂（duò）：灵活自由地摇摆船舵。柂，通“舵”，于船尾为航行定向的工具。电往：如闪电般疾驰。杳（yǎo）溟：渺茫绝远之处。 116.䨴（duì）：云急飞的样子。晨霞：朝霞。孤征：相连为一片而征行。眇（miǎo）：仔细看。云翼：大鹏鸟的垂云之翼。绝岭：飞越山岭。 117.倏（shū）忽：形容时间暂短，一会儿。下文的“俄顷”同。 118.飞廉：传说中的神兽，善走。睎（xī）：视。渠黄：骏马。相传周穆王有八骏，即赤骥、盗骊、白义、逾轮、山子、渠黄、华骝、绿耳。企：举足而望。影：一作“景”。 119.芦人：采芦之人，樵夫。芦，芦苇。渔子：渔夫。滨落：被摈斥而漂落。滨，一作“摈”。羽褐：指古代贫苦人的衣服。羽，以羽毛所织之衣，褐，以粗毛或粗麻所织的短衣。蔬鱻（xiān）：野菜和鱼鳖之类。 120.洊（jiàn）淀：在浅水的地方用木柴壅塞以捕鱼。淀，水浅的地方。涔（cén）：古时一种捕鱼的方法。夹潨（cóng）：在小水与大水汇合中间。夹，在……中间。潈，小水流人大水之处。罗：罗列，布置。筌（quán）：竹制的捕鱼用具 121.筒洒：两种捕鱼的方法。洒，洒钩。连锋：鱼钩相连。锋，鱼钩。罾䍣（zēng léi）：皆鱼网名。比舡：下网的船只相并而行。比，与上句“连”互文。舡，特指下网的渔船。 122.挥轮：指钓鱼，把鱼钩投出去，就须放开钓轮，故称。挥，放开，甩开。轮，车轮形的钓鱼工具，用来收卷钓丝。悬碕（qí）：高峻的涯岸。中濑（lài）：即濑中。在急流中间。濑，湍急之水。横旋：渔船在急流中打旋。 123.忽：倏忽，时间过得很快。宵归：至夜方归。采菱：乐府曲名。叩舷（xián）：拍打船边，以为歌唱的节拍。 124.傲：高傲。傲然于世。自足：自我满足。躯：一作“呕”。寻：寻求。顺应。风波：江风波浪，比喻渔人的飘泊生活。穷年：终年，一年到头。 08 — 尔乃域之以盘岩，豁之以洞壑，疏之以沲tuó汜sì，鼓之以朝夕。川流之所归凑，云雾之所蒸液。珍怪之所化产，傀奇之所窟宅。纳隐沦之列真，挺异人乎精魄。播灵润于千里，越岱宗之触石。及其谲变倏shū恍，符祥非一。动应无方，感事而出。经纪天地，错综人术。妙不可尽之于言，事不可穷之于笔。若乃岷精垂曜于东井，阳侯遁形乎大波。奇相得道而宅神，乃协灵爽于湘娥。骇黄龙之负舟，识伯禹之仰嗟。壮荆飞之擒蛟，终成气乎太阿ē。悍要离之图庆，在中流而推戈。悲灵均之任石，叹渔父之櫂zhào歌。想周穆之济师，驱八骏于鼋yuán鼍tuó。感交甫之丧佩，愍神使之婴罗。焕大块之流形，混万尽于一科。保不亏而永固，禀元气于灵和。考川渎dú而妙观，实莫著于江河。 125.域：界限。盘岩：盘曲的涯岸。豁：疏通，通达。洞壑：指大海。疏：疏导，疏通。沲汜（tuó sì）：江水的支流。鼓：波涛鼓荡。朝夕：即潮汐，海水的早潮与晚潮。 126.归凑：归宿汇聚。蒸液：蒸发起来的灵液。 127.珍怪：珍奇怪异之物，指珠玉龟鱼之类。化产：衍化生育。瑰奇：瑰伟奇异之物，指珠宝龟鱼之类。瑰，一作“傀”。窟宅：穴居。 128.纳：接纳。隐沦：神人。列真：诸仙人。真，道家所谓得道之人。挺：特出，超拔。异人：异常不凡之人。指下文伯禹、荆飞、要离、灵均之辈。精魄：魂魄，精灵。古代谓精神能离形体而存在者为魂，依形体而存在者为魄。 129.播：散播。灵润：指长江腾起的云雾。岱宗：即泰山。旧谓泰山为四岳（泰山、华山、衡山、恒山，古称四岳）之宗，泰山别名为岱，故为岱宗。触石：指云雾触石，化而为雨。 130.谲（jué）变：怪异变化。儵怳（shū huǎng）：迅疾。符祥：祥瑞的征兆。非一：各种各样。 131.动应：应验。无方：无常。感事：与人事（指人间吉凶祸福）相感应。 132.经纪：通行。经，行；纪，通。天地：指天地万物。错综：交错总聚。人术：人事，人情。妙：妙理，指符祥之奥妙。不可尽：不可以言辞表达穷尽。事：情事，指与符祥相感应之怪异之事。穷：尽。 133.岷（mín）精：岷山之精。垂曜（yào）：放射光芒。东井：即井宿，二十八宿之一。阳侯：波神。遯（dùn）形：形体隐没。 134.奇相：古时传说人物，得道于江而为江神。宅神：居于江而为神。宅，居。协：协合。灵爽：指神明，精气。湘娥：指尧之二女娥皇与女英，为舜之二妃，坠于湘水之中。 135.黄龙：传说中的神龙。负舟：背负舟船，此指把船弄翻。伯禹：即夏禹。以代父鲧为崇伯，故称伯禹。仰磋：仰天而嗟叹。 136.壮：以之为壮伟。荆飞：即春秋时楚国勇士次非。擒蛟：指次非过江刺蛟之事。成气：成就其神气。气，指次非以宝剑刺蛟所显示出的神灵之气。太阿（ē）：太阿宝剑。传战国时楚王命欧冶子千将铸剑，名龙渊、太阿、干将。后用来指代宝剑。 137.悍：以为勇悍。要离：春秋时的刺客，曾替吴公子光谋刺吴王僚之子庆忌。图庆：指要离谋杀王子庆忌于卫。中流：指江流中间。推戈：挥戈。戈，古代的一种兵器，此代剑，用戈以叶韵。 138.灵均：即屈原。其名正则，字灵均。任石：怀石。屈原愤于君之不悟，国之将亡，作《怀沙》，怀石自投汨罗江而死。渔父：老渔翁。此指屈原《渔父》一诗的人物，为时离世脱俗之贤人。櫂（zhào）歌：船歌。棹，似桨一样划船的用具，此代船。 139.周穆：周穆王，名满，周昭王子。传说在位百年，曾西征犬戎。济师：指挥军队渡江。驱：策马前进。八骏：八匹骏马。传说周穆王远游，乘车驾有八骏，即骅骝、绿耳、赤骥、白仪、渠黄、逾轮、盗骊、山子。鼋鼍（yuán tuó）：指鼋鼍所架之桥。鼋，大鳖。鼍，猪婆龙，扬子鳄。 140.交甫：即郑交甫，神话人物。丧，一作“愆”。慜：哀怜，与“感”互文。神使：神明的使者，指神龟。婴罗：为罗网所缚。 141.焕：光彩华美。大块：自然。流形：变化多端森罗万象的物态。混：混同，混一，汇合。万尽：万物尽归，当指万千川渎之水归于长江。一科：一坎。坎，自高至下的低窿之地。此指长江而言。 142.保：指永葆元气。不亏：不亏损。永固：永远坚固而不衰。禀：承受。元气：天地形成时的精气。 143.考：考察。川渎（dú）：河川。渎，河流。妙观：奇妙的景象。著：显著，昭著。江河：长江黄河。 

盛唐群英汇长安醉花柳 ▲ 题图 元 王渊 画花卉册 桃花碧桃花 北京时间：11月13日 22:00 本期主持：Chen 盛唐群英汇长安醉花柳 01 — 《春兴》 贺知章 泉疑横琴膝，花黏漉酒巾。 杯中不觉老，林下更逢春。 02 — 《夜醉卧街》 裴翛然 开元中，夜醉卧街犯禁，乃为此诗。 遮莫鼕鼕鼓，须倾满满杯。 金吾如借问，但道玉山颓。 03 — 《长干曲四首（江南曲）其一》 崔颢 君家何处住，妾住在横塘。 停船暂借问，或恐是同乡。 04 — 《长干曲四首其三》 崔颢 下渚多风浪，莲舟渐觉稀。 那能不相待，独自逆潮归。 05 — 《洛阳道五首献吕四郎中其一》 储光羲 洛水春冰开，洛城春水绿。 朝看大道上，落花乱马足。 06 — 《洛阳道五首献吕四郎中其三》 储光羲 大道直如发，春日佳气多。 五陵贵公子，双双鸣玉珂。 07 — 《送友人之京》 孟浩然 君登青云去，予望青山归。 云山从此别，泪湿薜萝衣。 08 — 《同储十二洛阳道中作》 孟浩然 珠弹繁华子，金羁游侠人。 酒酣白日暮，走马入红尘。 09 — 《罢相作》 李适之 避贤初罢相，乐圣且衔杯。 为问门前客，今朝几个来。 『101直通卡』 《宿建德江》 孟浩然 移舟泊烟渚，日暮客愁新。 野旷天低树，江清月近人。 《春晓》 孟浩然 春眠不觉晓，处处闻啼鸟。 夜来风雨声，花落知多少。 《终南望馀雪》 祖咏 终南阴岭秀，积雪浮云端。 林表明霁色，城中增暮寒。 『守擂』 《送郭司仓》 王昌龄 映门淮水绿，留骑主人心。 明月随良掾，春潮夜夜深。 

寒关日欲暮，披雪渡河梁。 ▲ 题图 明 蒋嵩 冬景图卷 局部 北京时间：11月12日 22:00 本期主持：Terry 01 — 王昭君 拭啼辞戚里，回顾望昭阳。 镜失菱花影，钗除却月梁。 围腰无一尺，垂泪有千行。 绿衫承马汗，红袖拂秋霜。 别曲真多恨，哀弦须更张。 02 — 道士步虚词十首 其二&nbsp;&nbsp; 东明九芝盖，北烛五云车。 飘遥入倒景，出没上烟霞。 春泉下玉溜，青鸟向金华。 汉帝看桃核，齐侯问枣花。 上元应送酒，来向蔡经家。 03 — 上益州上柱国赵王诗二首 其一&nbsp;&nbsp; 铜梁影棠树，石镜写褰帷。 两江如渍锦，双峰似画眉。 穿荷低晚盖，衰柳挂残丝。 风流盛儒雅，泉涌富文词。 无因同子淑，暂得侍临淄。 04 — 奉和阐弘二教应诏诗&nbsp;&nbsp; 五明教已设，三元法复开。 鱼山将鹤岭，清梵两边来。 香烟聚为塔，花雨积成台。 空心论佛性，贞气辨仙才。 露盘高掌滴，风乌平翅回。 无劳问待诏，自识昆明灰。 05 — 拟咏怀诗二十七首 其十八&nbsp;&nbsp; 寻思万户侯，中夜忽然愁。 琴声遍屋里，书卷满床头。 虽言梦蝴蝶，定自非庄周。 残月如初月，新秋似旧秋。 露泣连珠下，萤飘碎火流。 乐天乃知命，何时能不忧。 06 — 郊行值雪诗 风云俱惨惨，原野共茫茫。 雪花开六出，冰珠映九光。 还如驱玉马，暂似猎银獐。 阵云全不动，寒山无物香。 薛君一狐白，唐侯两骕骦。 寒关日欲暮，披雪渡河梁。 07 — 仰和何仆射还宅怀故&nbsp;&nbsp; 紫阁旦朝罢，中台夕奏稀。 无复千金笑，徒劳五日归。 步檐朝未扫，兰房昼掩扉。 菭生理曲处，网积回文机。 故瑟馀弦断，歌梁秋燕飞。 朝云虽可望，夜帐定难依。 愿凭甘露入，方假慧灯辉。 宁知洛城晚，还泪独沾衣。 08 — 答王司空饷酒诗 今日小园中，桃花数树红。 开君一壶酒，细酌对春风。 未能扶毕卓，犹足舞王戎。 仙人一捧露，判不及杯中。 09 — 晚秋诗 凄清临晚景，疏索望寒阶。 湿庭凝坠露，抟风卷落槐。 日气斜还冷，云峰晚更霾。 可怜数行雁，点点远空排。 10 — 咏画屏风诗二十五首 其四&nbsp;&nbsp;&nbsp; 昨夜鸟声春，惊鸣动四邻。 今朝梅树下，定有咏花人。 流星浮酒泛，粟瑱绕杯唇。 何劳一片雨，唤作阳台神。 已读 和赵王送峡中军诗 奉和赵王美人春日诗 奉和赵王春日诗 

王孙游兮不归，春草生兮萋萋。 ▲ 题图 北宋 王诜/郭熙 溪山秋霁图 局部 北京时间：11月11日 22:00 01 — 《招隐士》 淮南小山 桂树丛生兮山之幽，偃蹇连蜷兮枝相缭。 山气巃嵷兮石嵯峨。 溪谷崭岩兮水曾波。 猿狖群啸兮虎豹嗥。 攀援桂枝兮聊淹留。 王孙游兮不归，春草生兮萋萋。 岁暮兮不自聊，蟪蛄鸣兮啾啾。 坱兮轧，山曲𡶒，心淹留兮恫慌忽。 罔兮沕，憭兮栗，虎豹穴，丛薄深林兮，人上慄。 嵚岑埼礒兮，碅磳磈硊，树轮相纠兮林木茷骫。 青莎杂树兮薠草靃靡，白鹿麇麚兮或腾或倚。 状皃崟崟兮峨峨，凄凄兮漇漎。 猕猴兮熊罴，慕类兮以悲。 攀援桂枝兮聊淹留，虎豹斗兮熊罴咆，禽兽骇兮亡其曹。 王孙兮归来！山中兮不可以久留。 02 — 《桂之树行》 曹植 桂之树，桂之树，桂生一何丽佳。 扬朱华而翠叶，流芳布天涯。 上有栖鸾，下有盘螭。 桂之树，得道之真人，咸来会讲仙。 教尔服食日精，要道甚省不烦。 淡泊无为自然。 乘蹻万里之外，去留随意所欲存。 高高上际于众外，下下乃穷极地天。 03 — 《四言诗 其十》 嵇康 羽化华岳，超游清霄。 云盖习习，六龙飘飘。 左配椒桂，右缀兰苕。 凌阳赞路，王子奉轺。 婉娈名山，真人是要。 齐物养生，与道逍遥。 04 — 《咏怀诗十三首 其二》 阮籍 月明星稀，天高气寒。 桂旗翠旌，佩玉鸣鸾。 濯缨醴泉，被服蕙兰。 思从二女，适彼湘沅。 灵幽听微，谁观玉颜。 灼灼春华，绿叶含丹。 日月逝矣，惜尔华繁。 05 — 《反招隐》 王康琚 小隐隐陵薮，大隐隐朝市。 伯夷窜首阳，老聃伏柱史。 昔在太平时，亦有巢居子。 今虽盛明世，能无中林士。 放神青云外，绝迹穷山里。 鹍鸡先晨鸣，哀风迎夜起。 凝霜凋朱颜，寒泉伤玉趾。 周才信众人，偏智任诸己。 推分得天和，矫性失至理。 归来安所期，与物齐终始。 06 — 《登庐山诗 其一》 鲍照 悬装乱水区，薄旅次山楹。 千岩盛阻积，万壑势回萦。 巃嵷高昔貌，纷乱袭前名。 洞涧窥地脉，耸树隐天经。 松磴上迷密，云窦下纵横。 阴冰实夏结，炎树信冬荣。 嘈囋晨鹍思，叫啸夜猿清。 深崖伏化迹，穹岫閟长灵。 乘此乐山性，重以远游情。 方跻羽人途，永与烟雾并。 07 — 《登庐山诗 其二》 鲍照 访世失隐沦，从山异灵士。 明发振云冠，升峤远栖趾。 高岑隔半天，长崖断千里。 氛雾承星辰，潭壑洞江汜。 崭绝类虎牙，巑岏象熊耳。 埋冰或百年，韬树必千祀。 鸡鸣清涧中，猿啸白云里。 瑶波逐穴开，霞石触峰起。 回互非一形，参差悉相似。 倾听凤管宾，缅望钓龙子。 松桂盈膝前，如何秽城市。 请参考已经读过的： 4月13日: 陆机《招隐》、《反招隐》 4月21日: 左思《招隐》 

景昃鸣禽集，水木湛清华。 ▲ 题图&nbsp;元 夏叔文 柳汀聚禽图 北京时间：11月9日 22:00 01 — 《芙蓉池作》 曹丕 乘辇夜行游，逍遥步西园。 双渠相溉灌，嘉木绕通川。 卑枝拂羽盖，修条摩苍天。 惊风扶轮毂，飞鸟翔我前。 丹霞夹明月，华星出云间。 上天垂光彩，五色一何鲜。 寿命非松乔，谁能得神仙。 遨游快心意，保己终百年。 02 — 《南州桓公九井作》 殷仲文 四运虽鳞次，理化各有准。 独有清秋日，能使高兴尽。 景气多明远，风物自凄紧。 爽籁警幽律，哀壑叩虚牝。 岁寒无早秀，浮荣甘夙殒。 何以标贞脆，薄言寄松菌。 哲匠感萧晨，肃此尘外轸。 广筵散泛爱，逸爵纡胜引。 伊余乐好仁，惑祛吝亦泯。 猥首阿衡朝，将贻匈奴哂。 03 — 《游西池》 谢混 悟彼蟋蟀唱，信此劳者歌。 有来岂不疾，良游常蹉跎。 逍遥越城肆，愿言屡经过。 回阡被陵阙，高台眺飞霞。 惠风荡繁囿，白云屯曾阿。 景昃鸣禽集，水木湛清华。 褰裳顺兰沚，徙倚引芳柯。 美人愆岁月，迟暮独如何？ 无为牵所思，南荣戒其多。 04 — 《应召观北湖田收》 颜延之 周御穷辙迹，夏载历山川。 蓄轸岂明懋，善游皆圣仙。 帝晖膺顺动，清跸巡广廛。 楼观眺丰颖，金驾映松山。 飞奔互流缀，缇彀代回环。 神行埒浮景，争光溢中天。 开冬眷徂物，残悴盈化先。 阳陆团精气，阴谷曳寒烟。 攒素既森蔼，积翠亦葱芊。 息飨报嘉岁，通急戒无年。 温渥浃舆隶，和惠属后筵。 观风久有作，陈诗愧未妍。 疲弱谢陵遽，取累非纆牵。 『参考』 《车驾幸京口侍游蒜山作》 颜延之 元嘉二十六年 元天高北列，日观临东溟。 入河起阳峡，践华因削成。 岩险去汉宇，襟卫徙吴京。 流池自化造，山关固神营。 园县极方望，邑社总地灵。 宅道炳星纬，诞曜应辰明。 睿思缠故里，巡驾币旧坰。 陟峰腾辇路，寻云抗瑶甍。 春江壮风涛，兰野茂荑英。 宣游弘下济，穷远凝圣情。 岳滨有和会，祥习在卜征。 周南悲昔老，留滞感遗氓。 空食波廊肆，反税事岩耕。 《车驾幸京口三月三日侍游曲阿后湖作诗》 颜延之 元嘉二十六年 虞风载帝狩，夏谚颂王游。 春方动宸驾，望幸倾五州。 山只跸峤路，水若警沧流。 神御出瑶轸，天仪降藻舟。 万轴胤行卫，千翼泛飞浮。 凋云丽璇盖，祥飙被彩斿。 江南进荆艳，河激献赵讴。 金练照海浦，笳鼓震溟洲。 藐眄觏青崖，衍漾观绿畴。 民灵骞都野，鳞翰耸渊丘。 德礼既普洽，川岳遍怀柔。 05 — 《行药至城东桥》 鲍照 鸡鸣关吏起，伐鼓早通晨。 严车临迥陌，延瞰历城闉。 蔓草缘高隅，修杨夹广津。 迅风首旦发，平路塞飞尘。 扰扰游宦子，营营市井人。 怀金近从利，抚剑远辞亲。 争先万里途，各事百年身。 开芳及稚节，含彩吝惊春。 尊贤永照灼，孤贱长隐沦。 容华坐销歇，端为谁苦辛。 06 — 《晚登三山还望京色》 谢朓 灞涘望长安，河阳视京县。 白日丽飞甍，参差皆可见。 馀霞散成绮，澄江静如练。 喧鸟覆春洲，杂英满芳甸。 去矣方滞淫，怀哉罢欢宴。 佳期怅何许，泪下如流霰。 有情知望乡，谁能鬒不变。 07 — 《从冠军建平王登庐山香炉峰》 江淹 广成爱神鼎，淮南好丹经。 此山具鸾鹤，往来尽仙灵。 瑶草正翕赩，玉树信葱青。 绛气下萦薄，白云上杳冥。 中坐瞰蜿虹，俯伏视流星。 不寻遐怪极，则知耳目惊。 日落长沙渚，曾阴万里生。 藉兰素多意，临风默含情。 方学松柏隐，羞逐市井名。 幸承光诵末，伏思托后旌。 08 — 《宿东园》 沈约 陈王斗鸡道，安仁采樵路。 东郊岂异昔，聊可閒余步。 野径既盘纡，荒阡亦交互。 槿篱疏复密，荆扉新且故。 树顶鸣风飙，草根积霜露。 惊麇去不息，征鸟时相顾。 茅栋啸愁鸱，平冈走寒兔。 夕阴带层阜，长烟引轻素。 飞光忽我遒，岂止岁云暮。 若蒙西山药，颓龄倘能度。 09 — 《古意酬到长史溉登琅琊城》 徐悱 甘泉警烽候，上谷抵楼兰。 此江称豁险，兹山复郁盘。 表里穷形胜，襟带尽岩峦。 修篁壮下属，危楼峻上干。 登陴起遐望，回首见长安。 金沟朝灞浐，甬道入鸳鸾。 鲜车骛华毂，汗马跃银鞍。 少年负壮气，耿介立冲冠。 怀纪燕山石，思开函谷丸。 岂如霸上戏，羞取路傍观。 寄言封侯者，数奇良可叹。 

秋坟鬼唱鲍家诗，恨血千年土中碧。 ▲ 题图 清 任熊 无款 群仙祝寿图 局部 北京时间：11月8日 22:30 本期主持：CC &amp; Ruby&nbsp; 选诗credit：1-7 by CC， 8 by Ruby 01 — 秋来 桐风惊心壮士苦，衰灯络纬啼寒素。 谁看青简一编书，不遣花虫粉空蠹？ 思牵今夜肠应直，雨冷香魂吊书客。 秋坟鬼唱鲍家诗，恨血千年土中碧。 『补充』 清代王士祯评价蒲松龄《聊斋志异》：“姑妄言之妄听之，豆棚瓜架雨如丝。料应厌作人间语，爱听秋坟鬼唱时。” 02 — 苦昼短 飞光飞光，劝尔一杯酒。 吾不识青天高，黄地厚。 唯见月寒日暖，来煎人寿。 食熊则肥，食蛙则瘦。 神君何在，太一安有？ 天东有若木，下置衔烛龙。 吾将斩龙足，嚼龙肉， 使之朝不得回，夜不得伏。 自然老者不死，少者不哭。 何为服黄金，吞白玉？ 谁似任公子，云中骑碧驴？ 刘彻茂陵多滞骨，嬴政梓棺费鲍鱼。 03 — 苏小小墓 幽兰露，如啼眼。 无物结同心，烟花不堪剪。 草如茵，松如盖。 风为裳，水为佩。 油壁车，久相待。 冷翠烛，劳光彩。 西陵下，风吹雨。 『补充』 七夕&nbsp; 别浦今朝暗，罗帷午夜愁。 鹊辞穿线月，花入曝衣楼。 天上分金镜，人间望玉钩。 钱塘苏小小，更值一年秋。 04 — 浩歌 南风吹山作平地，帝遣天吴移海水。 王母桃花千遍红，彭祖巫咸几回死。 青毛骢马参差钱，娇春杨柳含细烟。 筝人劝我金屈卮，神血未凝身问谁。 不须浪饮丁都护，世上英雄本无主。 买丝绣作平原君，有酒惟浇赵州土。 漏催水咽玉蟾蜍，卫娘发薄不胜梳。 看见秋眉换新绿，二十男儿那刺促。 05 — 天上谣 天河夜转漂回星，银浦流云学水声。 玉宫桂树花未落，仙妾采香垂佩缨。 秦妃卷帘北窗晓，窗前植桐青凤小。 王子吹笙鹅管长，呼龙耕烟种瑶草。 粉霞红绶藕丝裙，青洲步拾兰苕春。 东指羲和能走马，海尘新生石山下。 06 — 还自会稽歌 序：庾肩吾于梁时，尝作《宫体谣引》，以应和皇子。及国势沦败，肩吾先潜难会稽，后始还家。仆意其必有遗文，今无得焉，故作《还自会稽歌》以补其悲。 野粉椒壁黄，湿萤满梁殿。 台城应教人，秋衾梦铜辇。 吴霜点归鬓，身与塘蒲晚。 脉脉辞金鱼，羁臣守迍贱。 07 — 美人梳头歌 西施晓梦绡帐寒，香鬟堕髻半沉檀。 辘轳咿哑转鸣玉，惊起芙蓉睡新足。 双鸾开镜秋水光，解鬟临镜立象床。 一编香丝云撒地，玉钗落处无声腻。 纤手却盘老鸦色，翠滑宝钗簪不得。 春风烂熳恼娇慵，十八鬟多无气力。 妆成𩭏wǒ鬌duǒ欹不斜，云裾数步踏雁沙。 背人不语向何处？下阶自折樱桃花。 08 — 帝子歌 洞庭明月一千里，凉风雁啼天在水。 九节菖蒲石上死，湘神弹琴迎帝子。 山头老桂吹古香，雌龙怨吟寒水光。 沙浦走鱼白石郎，闲取真珠掷龙堂。 

砌下梨花一堆雪，明年谁此凭阑干。 ▲ 题图 明 蓝瑛 雪溪图绫本局部 北京时间：11月7日 22:00 01 — 《杂诗三首 其一》 张华 晷度随天运，四时互相承。 东壁正昏中，涸阴寒节升。 繁霜降当夕，悲风中夜兴。 朱火青无光，兰膏坐自凝。 重衾无暖气，挟纩如怀冰。 伏枕终遥昔，寤言莫予应。 永思虑崇替，慨然独拊膺。 02 — 《咏冬诗》 曹毗 绵邈冬夕永，凛厉寒气升。 离叶向晨落，长风振条兴。 夜静轻响起，天清月晖澄。 寒冰盈渠结，素霜竟栏凝。 今载忽已暮，来纪奄复仍。 03 — 《彭城宫中直感岁暮诗》 谢灵运 草草眷徂物，契契矜岁殚。 楚艳起行戚，吴趋绝归欢。 修带缓旧裳，素鬓改朱颜。 晚暮悲独坐，鸣鶗歇春兰。 『参考』 《岁暮诗》 谢灵运 殷忧不能寐，苦此夜难颓。 明月照积雪，朔风劲且哀。 运往无淹物，年逝觉易催。 04 — 《咏冬诗》 谢惠连 《诗纪》云。艺文新本字讹作灵运。考旧本正之。逯案。宋本艺文《类聚》作谢惠连。 七宿乘运曜，三星与时灭。 履霜冰弥坚，积寒风愈切。 繁云起重阴，回飙流轻雪。 园林粲斐皓，庭除秀皎洁。 墀琐有凝污，逵衢无通辙。 05 — 《冬日诗》 鲍照 严云乱山起，白日欲还次。 曛雾蔽穷天，夕阴晦寒地。 烟霾有氛氲，精光无明异。 风急野田空，饥禽稍相弃。 含生共通闭，怀贤孰为利。 天规苟平圆，宁得已偏媚。 瀚海有归潮，衰容不还稚。 君今且安歌，无念老方至。 06 — 《大同十年十月戊寅诗》 萧纲 喧尘是时息，静坐对重峦。 冬深柳条落，雪后桂枝残。 星明雾色净，天白雁行单。 云飞乍想阁，冰结远疑纨。 晚橘隐重屏，枯藤带回竿。 荻阴连水气，山峰添月寒。 07 — 《和殷廷尉岁暮诗》 王褒 岁晚悲穷律，他乡念索居。 寂寞灰心尽，摧残生意馀。 产空交道绝，财殚密亲疏。 空悲赵壹赋，还著虞卿书。 08 — 《冬夕》 张籍 寒蛩独（犹）罢织，湘雁犹（独）能鸣。 月色当窗入，乡心半夜生。 不成高枕梦，复作绕阶行。 回首嗟淹（飘）泊，城头北斗横。 09 — 《冬日作》 裴说 粝食拥败絮，苦吟吟过冬。 稍寒人却健，太饱事多慵。 树老生烟薄，墙阴贮雪重。 安能只如此，公道会相容。 10 — 《初冬夜饮》 杜牧 淮阳多病偶求欢，客袖侵霜与烛盘。 砌下梨花一堆雪，明年谁此凭阑干。 

映门淮水绿，留骑主人心。明月随良掾，春潮夜夜深。 ▲ 题图 北宋 张先十咏图 局部 北京时间：11月6日 22:00 本期主持：Chen 旗亭画壁篇 01 — 《朝来曲》 王昌龄 月昃鸣珂动，花连绣户春。 盘龙玉台镜，唯待画眉人。 02 — 《答武陵田太守》 王昌龄 仗剑行千里，微躯感一言。 曾为大梁客，不负信陵恩。 03 — 《送郭司仓》 王昌龄 映门淮水绿，留骑主人心。 明月随良掾，春潮夜夜深。 04 — 《武陵田太守席送司马卢溪》 王昌龄 诸侯分楚郡，饮饯五溪春。 山水清晖远，俱怜一逐臣。 05 — 《送张四》 王昌龄 枫林已愁暮，楚水复堪悲。 别后冷山月，清猿无断时。 06 — 《题僧房》 王昌龄 棕榈花满院，苔藓入闲房。 彼此名言绝，空中闻异香。 07 — 《送别》 王之涣 杨柳东风树，青青夹御河。 近来攀折苦，应为别离多。 08 — 《咏史》 高适 尚有绨袍赠，应怜范叔寒。 不知天下士，犹作布衣看。 09 — 《田家春望》 高适 出门何所见，春色满平芜。 可叹无知己，高阳一酒徒。 10 — 《闲居》 高适 柳色惊心事，春风厌索居。 方知一杯酒，犹胜百家书。 『参考』 《哭单父梁九少府》（节选） 开箧泪沾臆，见君前日书。 夜台今寂寞，犹是子云居。 11 — （不读，直接参与投票） 《登鹳雀楼》 王之涣 白日依山尽，黄河入海流。 欲穷千里目，更上一层楼。 [图片评论] [图片评论] [图片评论] [图片评论] [图片评论] 

桂宫袅袅落桂枝。露寒凄凄凝白露。 ▲ 题图 北宋 郭熙 溪山秋霁图 局部 北京时间：11月5日 22:00 本期主持：CC 八咏诗 沈约 〖金华志曰：作咏诗。南齐隆昌元年太守沈约所作。题于玄畅楼。时号绝倡。后人因更玄畅楼为八咏楼云。〗 01 — 其一 登台望秋月 望秋月。秋月光如练。 照曜三爵台。徘徊九华殿。 九华玳瑁梁。华榱与璧珰。 以兹雕丽色。持照明月光。 凝华入黼帐。清辉悬洞房。 先过飞燕户。却照班姬床。 桂宫袅袅落桂枝。露寒凄凄凝白露。 上林晚叶飒飒鸣。雁门早鸿离离度。 湛秀质兮似规。委清光兮如素。 照愁轩之蓬影。映金阶之轻步。 居人临此笑以歌。别客对之伤且慕。 经衰圃。映寒丛。 凝清夜。带秋风。 随庭雪以偕素。与池荷而共红。 临玉墀之皎皎。含霜霭之濛濛。 𨏼天衢而徙度。轹长汉而飞空。 隐岩崖而半出。隔帷幌而才通。 散朱庭之奕奕。入青琐而玲珑。 閒阶悲寡鹄。沙洲怨别鸿。 文姬泣胡殿。昭君思汉宫。 余亦何为者。淹留此山东。 02 — 其二 会圃临春风 临春风。春风起春树。 游丝暧如网。落花雰似雾。 先泛天渊池。还过细柳枝。 蝶逢飞摇飏。燕值羽参池。 扬桂旆。动芝盖。 开燕裾。吹赵带。 赵带飞参差。燕裾合且离。 回簪复转黛。顾步惜容仪。 容仪已炤灼。春风复回薄。 氛氲桃李花。青跗含素萼。 既为风所开。复为风所落。 摇绿蒂。抗紫茎。 舞春雪。杂流莺。 曲房开兮金铺响。金铺响兮妾思惊。 梧台未阴。淇川始碧。 迎行雨于高唐。送归鸿于碣石。 经洞房。响纨素。 感幽闺。思帏帟。 想芳园兮可以游。念兰翘兮渐堪摘。 拂明镜之冬尘。解罗衣之秋襞。 既铿锵以动佩。又絪缊而流射。 始摇荡以入闺。终徘徊而缘隙。 鸣珠帘于绣户。散芳尘于绮席。 是时怅思妇。安能久行役。 佳人不在兹。春风为谁惜。 03 — 其三 岁暮悯衰草 悯衰草。衰草无容色。 憔悴荒径中。寒荄不可识。 昔时兮春日。昔日兮春风。 含华兮佩实。垂绿兮散红。 氛氲鳷鹊右。照耀望仙东。 送归顾慕泣淇水。嘉客淹留怀上宫。 岩陬兮海岸。冰多兮霰积。 烂熳兮客根。攒幽兮寓隙。 布绵密于寒皋。吐纤疏于危石。 既惆怅于君子。倍伤心于行役。 露缟枝于初旦。霜红天于始夕。 凋芳卉之九衢。霣灵茅之三脊。 风急崤道难。秋至客衣单。 既伤檐下菊。复悲池上兰。 飘落逐风尽。方知岁早寒。 流萤暗明烛。雁声断才续。 萎绝长信宫。芜秽丹墀曲。 霜夺茎上紫。风销叶中绿。 山变兮青薇。水折兮黄苇。 秋鸿兮疏引。寒鸟兮聚飞。 径荒寒草合。桐长旧岩围。 园庭渐芜没。霜露日沾衣。 愿逐晨征鸟。薄暮共西归。 04 — 其四 霜来悲落桐 悲落桐。落桐早霜露。 燕至叶未抽。鸿来枝已素。 本出龙门山。长枝仰刺天。 上峰百丈绝。下趾万寻悬。 幽根已盘结。孤枝复危绝。 初不照光景。终年负霜雪。 自顾无羽仪。不愿生曲池。 芬芳本自乏。华实无可施。 匠者特留眄。王孙少见之。 分取孤生蘖。徙置北堂陲。 宿茎抽晚干。新叶生故枝。 故枝虽辽远。新叶颇离离。 春风一朝至。荣华并如斯。 自惟良菲薄。君恩徒照灼。 顾已非嘉树。空用凭阿阁。 愿作清庙琴。为舞双玄鹤。 薜荔可为裳。文杏堪作梁。 勿言草木贱。徒照君末光。 末光不徒照。为君含噭咷。 阳柯绿水弦。阴枝苦寒调。 厚德非可任。敢不虚其心。 若逢阳春至。吐绿照清浔。 05 — 其五 夕行闻夜鹤 闻夜鹤。夜鹤叫南池。 对此孤明月。临风振羽仪。 伊吾人之菲薄。无赋命之天爵。 抱局促之短怀。随冬春而哀乐。 懿海上之惊凫。伤云间之离鹤。 离鹤昔未离。迥发天北垂。 忽值疾风起。暂下昆明池。 复畏冬冰合。水宿非所宜。 欲留不可住。欲去飞已疲。 势逐疾风举。求温向衡楚。 复值南飞鸿。参差共成侣。 海上多云雾。苍茫失洲屿。 自此别故群。独向潇湘渚。 故群不离散。相依江海畔。 夜止羽相切。昼飞影相乱。 刷羽共浮沉。湛澹泛清浔。 既不经离别。安知慕侣心。 九冬负霜雪。六翮飞不任。 且养凌云翅。俯仰弄清音。 所望浮丘子。旦夕来相寻。 06 — 其六 晨征听晓鸿 听晓鸿。晓鸿度将旦。 跨弱水之微澜。发成山之远岸。 怵春归之未几。惊此岁之云半。 出海涨之苍茫。入云途之瀰漫。 无东西之可辨。孰遐迩之能算。 微昔见于洲渚。赴秋期于江汉。 集劲风于弱躯。负重雪于轻翰。 寒溪可以饮。荒皋可以窜。 溪水徒自清。微容岂足玩。 秋蓬飞兮未极。塞草寒兮无色。 吴山高兮高度。越水深兮深不测。 羡明月之驰光。顾征禽之驶翼。 翼伊余马之屡怀。知吾行之未极。 夜绵绵而难晓。愁参差而盈臆。 望山川悉无似。惟星河犹可识。 孤雁夜南飞。客泪夜沾衣。 春鸿旦暮返。客子方未归。 岁去欢娱尽。年来容貌衰。 揽衽形虽是。抚臆事多违。 青緺虽长复易解。白云诚远讵难依。 07 — 其七 解佩去朝市 去朝市。朝市深归暮。 辞北缨而南徂。浮东川而西顾。 逢天地之降祥。值日月之重光。 当伊仁之菲薄。非余情之信芳。 充待诏于金马。奉高宴于柏梁。 观斗兽于虎圈。望窈窕于披香。 游西园兮登铜雀。攀青琐兮眺重阳。 讲金华兮议宣室。昼武帷兮夕文昌。 佩甘泉兮履五柞。簪枍栺兮绂承光。 托后车兮侍华幄。游渤海兮泛清漳。 天道有盈缺。寒暑递炎凉。 一朝卖玉碗。眷眷惜馀香。 曲池无复处。桂枝亦销亡。 清庙徒肃肃。西陵久茫茫。 薄暮余多幸。嘉运重来昌。 忝稽郡之南尉。典千里之光贵。 别北芒于浊河。恋横桥于清渭。 望前轩之早桐。对南阶之初卉。 非余情之屡伤。寄兹焉兮能慰。 眷昔日兮怀哉。日将暮兮归去来。 08 — 其八 被褐守山东 守山东。山东万岭郁青葱。 两溪共一泻。水洁望如空。 岸侧青莎被。岩间丹桂丛。 上瞻既隐轸。下睇亦溟濛。 远林响咆兽。近树聒鸣虫。 路出若溪右。涧吐金华东。 万仞倒危石。百丈注悬潨。 制曳写流电。奔飞似白虹。 洞井含清气。漏穴吐飞风。 玉窦膏滴沥。石乳室空笼。 峭崿途弥险。崖岨步才通。 余舍平生之所爱。欻暮年而此逢。 欲一去而不还。怅邹衣之未褫。 揖林壑之清旷。事氓俗之纷诡。 幸帝德之方升。值天纲之未毁。 既除旧而布新。故化民而俗徙。 播赵俗以南徂。扇齐风以东靡。 乳雉方可驯。流蝗庶能弭。 清心矫世浊。俭政革民侈。 秩满归白云。淹留事芝髓。 

桃李春风一杯酒，江湖夜雨十年灯。 [图片评论] ▲ 题图 宋 黄庭坚 松风阁帖 北京时间：11月4日 22:00 本期主持：Chen 01 — 次元明韵寄子由 1081 半世交亲随逝水，几人图画入凌烟。 春风春雨花经眼，江北江南水拍天。 欲解铜章行问道，定知石友许忘年。 脊令各有思归恨，日月相催雪满颠。 02 — 登快阁 1082 痴儿了却公家事，快阁东西倚晚晴。 落木千山天远大，澄江一道月分明。 朱弦已为佳人绝，青眼聊因美酒横。 万里归船弄长笛，此心吾与白鸥盟。 03 — 寄黄几复 1085 我居北海君南海，寄雁传书谢不能。 桃李春风一杯酒，江湖夜雨十年灯。 持家但有四立壁，治病不蕲三折肱。 想得读书头已白，隔溪猿哭瘴溪藤。 04 — 念奴娇 1094 八月十七日，同诸甥步自永安城楼，过张宽夫园待月。偶有名酒，因以金荷酌众客。客有孙彦立，善吹笛。援笔作乐府长短句，文不加点。 断虹霁雨，净秋空，山染修眉新绿。 桂影扶疏，谁便道，今夕清辉不足。 万里青天，姮娥何处，驾此一轮玉。 寒光零乱，为谁遍照醽醁。 年少从我追游，晚凉幽径，绕张园森木。 共倒金荷家万里，难得尊前相属。 老子平生，江南江北，最爱临风笛。 孙郎微笑，坐来声喷霜竹。 05 — 鹧鸪天 再和 明日独酌自嘲呈史应之。 1099 黄菊枝头生晓寒，人生莫放酒杯干。 风前横笛斜吹雨，醉里簪花倒著冠。 身健在，且加餐。舞裙歌板尽清欢。 黄花白发相牵挽，付与时人冷眼看。 06 — 武昌松风阁&nbsp; 1102 依山筑阁见平川，夜阑箕斗插屋椽。 我来名之意适然！ 老松魁梧数百年，斧斤所赦今参天。 风鸣娲皇五十弦，洗耳不须菩萨泉。 嘉二三子甚好贤，力贫买酒醉此筵。 夜雨鸣廊到晓悬，相看不归卧僧毡。 泉枯石燥复潺湲，山川光辉为我妍。 野僧早饥不能饘，晓见寒溪有炊烟。 东坡道人已沈泉！张侯何时到眼前？ 钓台惊涛可昼眠，怡亭看篆蛟龙缠。 安得此身脱拘挛，舟载诸友长周旋。 07 — 虞美人 其二 宜州见梅作 1104 天涯也有江南信，梅破知春近。 夜阑风细得香迟，不道晓来开遍向南枝。 玉台弄粉花应妒，飘到眉心住。 平生个里愿杯深，去国十年老尽少年心。 08 — 千秋岁 其一&nbsp; 1104 少游得谪，尝梦中作词云：“醉卧古藤阴下，了不知南北。”竟以元符庚辰，死于藤州光华亭上。崇宁甲申，庭坚窜宜州，道过衡阳。览其遗墨，始追和其千秋岁词。 苑边花外。记得同朝退。 飞骑轧，鸣珂碎。 齐歌云绕扇，赵舞风回带。 严鼓断，杯盘狼藉犹相对。 洒泪谁能会。醉卧藤阴盖。 人已去，词空在。 兔园高宴悄，虎观英游改。 重感慨，波涛万顷珠沈海。 

草自然而千华，树无情而百色。 ▲ 题图 宋 燕文贵 江山楼观图 局部 北京时间：11月2日 22:00 *二赋多有异文。本推送根据上古版《校注》校对。阅读时请以本次推送的文本为准。 江上之山赋 （泰豫元年） 潺湲澒溶兮，楚水而吴江。刻划嶃崪兮，云山而碧峰。挂青萝兮万仞，竖丹石兮百重。嵯峨兮喦崿，如兮如削。嶤嶷兮尖出，岩岍兮空凿。波潮兮吐纳，𡸷峰兮积沓。鰅鳙兮赤尾，鼋鼍兮匼匝。见红草之交生，眺碧树之四合。草自然而千花，树无情而百色。 嗟世道之异兹，牵忧恚而来逼。惟炉炭於片景，抱丝绪於一息。每意远而生短，恒轮平而路仄。信悬天兮窈昧，岂系命於才力。既群龙之咸疑，焉众状之所极。俗逐事而变化，心应物而回旋。既欻翕以未悟，亦纬繣而已迁。伊人寿兮几何？譬流星之殒天。怅日暮兮吾有念，临江上之断山。虽不敏而无操，愿从兰芬与玉坚。 乱曰：折芙蓉兮蔽日，冀以荡夫忧心。不共爱此气质，何独嗟乎景沈。 灵丘竹赋 （永明六年前后） 登崎岖之碧巘，入朱宫之珑玲。临曲江之迴盪，望南山之葱青。郁春华之石岸，赩夏采於沙汀。远亘紫林祕野，近匝玉苑禁坰。 於是绿筠绕岫，翠篁绵岭。参差黛色，陆离绀影。上谧谧而留间，下微微而停靖。蒙朱霞之丹气，暖白日之素景。故非英非蕊，非香非馥。而珍跨仙草，宝踰灵木。夹池水而檀栾，绕园塘而橚矗。既间霜而无凋，亦中暑而增肃。每冠名於华戎，将擅奇於水陆。 况有朝云之馆，行雨之宫。窗峥嵘而绿色，户踟蹰而临空。绮疏蔽而停日，朱簾开而留风，被箘簵之窈蔚，结篠荡之溟濛。或产鳷鹊之右，或居露寒之东。此皆金舆之所出入，瑶辇之所周通。 参考文献： 江淹：《灯赋》、《扇赋》。 王俭：《灵丘竹赋应召》。 

严坠谊殄丁厥任，合行违匿固若所。 ▲ 题图 明 沈巽 竹石图 北京时间：10月31日-11月1日 22:00 本期主持：Yili 01 曰：遂古之初，谁传道之？ 上下未形，何由考之？ 冥昭瞢暗，谁能极之？ 冯翼惟象，何以识之？ 明明暗暗，惟时何为？ 阴阳三合，何本何化？ 对曰：本始之茫，诞者传焉。 鸿灵幽纷，曷可言焉！ 曶黑晰眇，往来屯屯， 厖昧革化，惟元气存，而何为焉！ 合焉者三，一以统同。 吁炎吹冷，交错而功。 02 圜则九重，孰营度之？ 无营以成，沓阳而九。 运辕浑沦，蒙以圜号。 惟兹何功，孰初作之？ 冥凝玄厘，无功无作。 斡维焉系，天极焉加？ 乌溪系维，乃糜身位。 无极之极，漭弥非垠。 或形之加，孰取大焉！ 八柱何当，东南何亏？ 皇熙亹亹，胡栋胡宇！ 宏离不属，焉恃夫八柱！ 九天之际，安放安属？ 无青无黄，无赤无黑。 无中无旁，乌际乎天则。 隅隈多有，谁知其数？ 巧欺淫诳，幽阳以别。 无隈无隅，曷懵厥列。 03 天何所沓？十二焉分？ 折篿剡筳，午施旁竖， 鞠明究曛，自取十二。 非予之为，焉以告汝！ 日月安属？列星安陈？ 规毁魄渊，太虚是属。 棋布万荧，咸是焉托。 出自汤谷，次于蒙汜。 自明及晦，所行几里？ 辐旋南昼，轴奠于北。 轨彼有出次，惟汝方之侧。 平施旁运，恶有谷汜！ 当焉为明，不逮为晦。 度引无穷，不可以里。 夜光何德，死则又育？ 厥利维何，而顾菟在腹？ 毁炎莫俪，渊迫而魄， 遐违乃专，何以死育！ 元阴多缺，爰感厥兔， 不形之形，惟神是类。 女岐无合，夫焉取九子？ 伯强何处？惠气安在？ 阳健阴淫，降施蒸摩， 歧灵而子，焉以夫为！ 怪沴冥更，伯强乃阳。 顺和调度，应气出行。 时届时缩，何有处乡。 何阖而晦？何开而明？ 角宿未旦，曜灵安藏？ 明焉非辟，晦兮非藏。 孰旦孰幽，缪躔于经。 苍龙之寓，而廷彼角亢。 04 不任汩鸿，师何以尚之？ 佥曰何忧，何不课而行之？ 惟鲧譊譊，邻圣而孽。 恒师庬蒙，乃尚其圯。 后惟师之难，颦頞使试。 鸱龟曳衔，鲧何听焉？ 顺欲成功，帝何刑焉？ 永遏在羽山，夫何三年不施？ 盗堙息壤，招帝震怒。 赋刑在下，而投弃于羽。 方陟元子，以允功定地。 胡离厥考，而鸱龟肆喙！ 伯禹愎鲧，夫何以变化？ 纂就前绪，遂成考功。 何续初继业，而厥谋不同？ 气孽宜害，而嗣续得圣， 污涂而蕖，夫固不可以类。 胝躬躄步，桥楯勚踣。 厥十有三载，乃盖考丑。 宜仪刑九畴，受是玄宝。 昏成厥孽，昭生于德。 惟氏之继，夫孰谋之式！ 洪泉极深，何以填之？ 地方九则，何以坟之？ 行鸿下颓，厥丘乃降。 焉填绝渊，然后夷于土！ 从民之宜，乃九于野。 坟厥贡艺，而有上中下。 应龙何画？河海何历？ 胡圣为不足，反谋龙智？ 畚锸究勤，而欺画厥尾！ 鲧何所营？禹何所成？ 康回冯怒，地何故以东南倾？ 圜焘廓大，厥立不植。 地之东南，亦已西北。 彼回小子，胡颠陨尔力！ 夫谁骇汝为此，而以天极？ 05 九州安错？川谷何洿？ 东流不溢，孰知其故？ 州错富媪，爰定于处。 躁川静谷，形有高庳。 东穷归墟，又环西盈。 脉穴土区，而浊浊清清。 坟垆燥疏，渗渴而升。 充融有余，泄漏复行。 器运浟浟，又何溢为！ 东西南北，其修孰多？ 南北顺椭，其衍几何？ 东西南北，其极无方。 夫何鸿洞，而课校修长。 茫忽不准，孰衍孰穷！ 昆仑悬圃，其尻安在？ 增城九重，其高几里？ 四方之门，其谁从焉？ 西北辟启，何气通焉？ 积高于乾，昆仑攸居。 蓬首虎齿，爰穴爰都。 增城之里，万有三千。 清温燠寒，迭出于时。 时之丕革，由是而门。 辟启以通，兹气之元。 06 日安不到？烛龙何照？ 修龙口燎，爰北其首， 九阴极冥，厥朔以炳。 羲和之未扬，若华何光？ 何所冬暖？何所夏寒？ 惟若之华，禀羲以耀。 狂山凝凝，冰于北至。 爰有炎洲，司寒不得以试。 焉有石林？何兽能言？ 焉有虬龙，负熊以游？ 石胡不林？往视西极！ 兽言嘐嘐，人名是达。 有虬委蛇，不角不鳞， 嬉夫元熊，相待以神。 雄虺九首，倏忽焉在？ 何所不死？长人何守？ 南有怪虺，罗首以噬。 倏忽之居，帝南北海。 员丘之国，身民后死。 封之守，其横九里。 靡萍九衢，枲华安居？ 灵蛇吞象，厥大何如？ 有萍九歧，厥图以诡。 浮山孰产？赤华伊枲。 巴蛇腹象，足觌厥大。 三岁遗骨，其修已号。 黑水玄趾，三危安在？ 延年不死，寿何所止？ 黑水淫淫，穷于不姜。 元趾则北，三危则南。 仙者幽幽，寿焉孰慕！ 短长不齐，咸各有止。 胡纷华漫汗，而潜谓不死！ 鲮鱼何所？鬿堆焉处？ 羿焉彃日？乌焉解羽？ 鲮鱼人貌，迩列姑射。 鬼斤雀峙北号，惟人是食。 焉有十日，其火百物！ 羿宜炭赫厥体，胡庸以枝屈！ 大泽千里。群乌是解。 07 禹之力献功，降省下土四方。 焉得彼涂山女，而通之于台桑？ 闵妃匹合，厥身是继。 胡维嗜不同味，而快朝饱？ 禹惩于续，嵞妇亟合。 胈离厥肤，三门以不氐。 呱呱之不恤，而孰图厥味！ 卒燥中野，民攸宇攸暨。 启代益作后，卒然离蠥。 何启惟忧，而能拘是达？ 皆归射鞫，而无害厥躬。 何后益作革，而禹播降？ 彼呱克臧，俾姒作夏。 献后益于帝，谆谆以不命。 复为叟耆，曷戚曷孽！ 呱勤于德，民以乳活。 扈仇厥正，帝授柄以挞凶穷。 圣庸夫孰克害！ 益革民艰，咸粲厥粒。 惟禹授以土，爰稼万亿。 违溺践，休居以康食。 姑不失圣，天胡往不道！ 启棘宾商，《九辨》《九歌》。 何勤子屠母，而死分竟地？ 启达厥声，堪舆以呻。 辨同容之序，帝以嫔。 禹母产圣，何厥旅！ 被淫言乱噣，聪聝以不处。 08 帝降夷羿，革孽夏民。 胡射夫河伯，而妻彼雒嫔？ 夷羿滔荒，割更后相。 夫孰作厥孽，而诬帝以降。 震高厥鳞，集矢於。 肆叫帝不谌，失位滋。 有洛之雩，焉妻于狡！ 冯珧利决，封豨是射。 何献蒸肉之膏，而后帝不若？ 夸夫快杀，鼎以虑饱。 馨骨腴帝，叛德恣力。 胡肥台舌喉，而滥厥福！ 浞娶纯狐，眩妻爰谋。 何羿之射革，而交吞揆之？ 寒谗妇谋，后夷卒戕。 荒弃于野，俾奸民是臧。 举土作仇，徒怙身弧！ 09 阻穷西征，岩何越焉？ 化而为黄熊，巫何活焉？ 咸播秬黍，莆雚是营。 何由并投，而鲧疾修盈？ 鲸殛羽岩，化黄而渊。 子宜播殖犀，于丘于川。 维莞维蒲，维菰维芦。 丕彻以图，民以让以都。 尧酷厥父，厥子激以功， 克硕厥祀，后世是郊。 10 白蜺婴茀，胡为此堂？ 安得夫良药，不能固臧？ 天式从横，阳离爰死。 大鸟何鸣，夫焉丧厥体？ 王子怪骇，霓形茀裳。 衣褫操戈，犹懵夫药良。 终鸟号以游，奋厥篚筐。 曶漠莫谋，形胡在胡亡。 11 萍号起雨，何以兴之？ 撰体协胁，鹿何膺之？ 阳潜而爨，阴蒸而雨。 萍凭以兴，厥号爰所。 气怪以神，爰有奇躯。 胁属支偶，尸帝之隅。 鳌戴山抃，何以安之？ 释舟陵行，何之迁之？ 宅灵之丘，掉焉不危， 鳌厥首而恒以恬夷。 要释而陵，殆或谪之。 龙伯负骨，帝尚窄之。 12 惟浇在户，何求于嫂？ 何少康逐犬，而颠陨厥首？ 女歧缝裳，而馆同爰止。 何颠易厥首，而亲以逢殆？ 浇嫪以力，兄麀聚之。 康假于田，肆克宇之。 既裳既舍，宜咸坠厥首。 13 汤谋易旅，何以厚之？ 覆舟斟寻，何道取之？ 汤奋癸旅，爰以伛拊。 载厥德于葛，以诘仇饷。 康复旧物，寻焉保之。 覆舟喻易，尚或艰之。 桀伐蒙山，何所得焉？ 妺嬉何肆，汤何殛焉？ 惟桀嗜色，戎得蒙妹， 淫处暴娱，以大启厥伐。 14 舜闵在家，父何以鳏？ 尧不姚告，二女何亲？ 厥萌在初，何所亿焉？ 瞽父仇舜，鳏以不俪。 尧专以女，兹俾允厥世。 惟蒸蒸翼翼，于妫之汭。 15 璜台十成，谁所极焉？ 纣台于璜，箕克兆之。 登立为帝，孰道尚之？ 惟德登帝，师以首之。 女娲有体，孰制匠之？ 娲躯虺号，占以类之。 胡曰日化七十，工获诡之！ 16 舜服厥弟，终然为害。 何肆犬豕，而厥身不危败？ 舜弟氐厥仇，毕屠水火。 夫固优游以圣，而孰殆厥祸！ 犬断于德，终不克以噬。 昆庸致爱，邑鼻以赋富。 17 吴获迄古，南岳是止。 孰期去斯，得两男子？ 嗟伯之仁，逊季旅岳。 雍同度厥义，以嘉吴国。 18 缘鹄饰玉，后帝是飨。 何承谋夏桀，终以灭丧？ 帝乃降观，下逢伊挚。 何条放致罚，而黎服大说？ 空桑鼎殷，谄羹厥鸽。 惟轲知言，间焉以为不。 仁易愚危，夫曷揆曷谋。 咸逃丛渊，虐后以刘。 降厥现于下，匪挚孰承！ 条伐巢放，民用溃厥疣， 以夷于肤，夫曷不谣！ 19 简狄在台，喾何宜？ 玄鸟致贻，女何喜？ 喾狄祷禖，契形于胞。 胡乙鷇之食，而怪焉以嘉！ 该秉季德，厥父是臧。 该德允考，蓐收于西。 爪虎手钺，尸刑以司慝。 胡终弊于有扈，牧夫牛羊？ 牧正矜矜，浇扈爰踣。 干协时舞，何以怀之？ 平胁曼肤，何以肥之？ 阶干以娱，苗革而格。 不迫以死，夫胡狃厥贼！ 辛后狂，无忧以肥。 肆荡弛厥体，而充膏于肌。 啬宝被躬，焚以旗之。 有扈牧竖，云何而逢？ 击床先出，其命何从？ 扈释于牧，力使后之。 民仇焉宇，启床以斮。 恒秉季德，焉得夫朴牛？ 何往营班禄，不但还来？ 殷武踵德，爰获牛之朴。 夫唯陋民是冒，而丕号以瑞。 卒营而班，民心是市。 昏微循迹，有狄不宁。 何繁鸟萃棘，负子肆情？ 解父狄淫，遭悫以报。 彼中之不目，而徒以色视。 20 眩弟并淫，危害厥兄。 何变化以作诈，而后嗣逢长？ 象不兄龚，而奋以谋盖。 圣孰凶怒，嗣用绍厥爱。 21 成汤东巡，有莘爰极。 何乞彼小臣，而吉妃是得？ 水滨之木，得彼小子。 夫何恶之，媵有莘之妇？ 莘有玉女，汤巡爰获。 既内克厥合，而外弼于德。 伊知非妃，伊之知臣，曷以不识！ 胡木化于母，以蝎厥圣！ 喙鸣不良，谩以诡正。 尽邑以垫，孰译彼梦！ 汤出重泉，夫何罪尤？ 不胜心伐帝，夫谁使挑之？ 场行不类，重泉是囚。 违虐立辟，实罪德之由。 师凭怒以割，癸挑而仇。 22 会朝争盟，何践吾期？ 苍鸟群飞，孰使萃之？ 列击纣躬，叔旦不嘉。 何亲揆发，定周之命以咨嗟？ 授殷天下，其位安施？ 反成乃亡，其罪伊何？ 争遣伐器，何以行之？ 并驱击翼，何以将之？ 胶鬲比漦，雨行践期。 捧盎救灼，仁兴以毕随。 鹰之咸同，得使萃之。 颈纣黄钺，旦孰喜之！ 民父有，嗟以美之。 位庸庇民，仁克莅之。 纣淫以害，师殛圮之。 咸逭厥死，争徂器之。 冀鼓颠御，让舞靡之。 23 昭后成游，南土爰底。 厥利惟何，逢彼白雉？ 水滨玩昭，荆陷弑之。 缪迓越裳，畴肯雉之。 穆王巧挴，夫何为周流？ 环理天下，夫何索求？ 穆懵《祈招》，猖洋以游。 轮行九野，惟怪之谋。 胡绐娱戴胜之兽，觞瑶池以迭谣！ 妖夫曳炫，何号于市？ 周幽谁诛？焉得夫褒姒？ 孺贼厥诜，爰檿其弧。 幽祸以夸，惮褒以渔。 淫嗜杀，谏尸谤屠。 孰鳞以征，而化鼋是辜。 24 天命反侧，何罚何佑？ 齐桓九会，卒然身杀。 天邈以蒙，人幺以离。 胡克合厥道，而洁彼允违。 桓号其大，任属以傲。 幸良以九合，逮孽而坏。 25 彼王纣之躬，孰使乱惑？ 何恶辅弼，谗谄是服？ 比干何逆，而抑沉之？ 雷开阿顺，而赐封之？ 何圣人之一德，卒其异方？ 梅伯受醢，箕子详狂。 纣无谁使惑，惟志为首。 逆图倒视，辅谗以僇宠。 干异召死，雷济克后。 文德迈以被，芮鞫顺道。 醢梅奴箕，忠咸丧以丑厚。 26 稷惟元子，帝何竺之？ 投之于冰上，鸟何燠之？ 何冯弓挟矢，殊能将之？ 既惊帝切激，何逢长之？ 弃灵而功，笃胡爽焉。 翼冰以炎，盍崇长焉。 既歧既嶷，宜庸将焉。 纣凶以启，武绍尚焉。 27 伯昌号衰，秉鞭作牧。 何令彻彼岐社，命有殷国？ 伯鞭于西，化江汉浒。 易岐社以太，国之命以祚武。 迁藏就岐，何能依？ 殷有惑妇，何所讥？ 逾梁橐囊，膻仁蚁萃。 妲灭淫商，民以亟去。 受赐兹醢，西伯上告。 何亲就上帝罚，殷之命以不救？ 肉梅以颁，乌不台诉！ 孰盈癸恶，兵躬殄祀！ 师望在肆，昌何识？ 鼓刀扬声，后何喜？ 牙伏牛渔，积内以外萌。 歧目厥心，氐显光。 奋力屠国，以髀髋厥商。 武发杀殷，何所悒？ 载尸集战，何所急？ 发杀曷逞，寒民于烹。 惟栗厥文考，而虔予以徂征。 伯林雉经，惟其何故？ 何感天抑地，夫谁畏惧？ 中谮不列，恭君以雉。 胡寅讼蛲贼，而以变天地。 皇天集命，惟何戒之？ 受礼天下，又使至代之？ 天集厥命，惟德受之。 允怠以弃，天又佑之。 28 初汤臣挚，后兹承辅。 何卒官汤，尊食宗绪？ 汤挚之合，祚以久食。 昧始以昭末，克庸成绩。 29 勋阖梦生，少离散亡。 何壮武历，能流厥严？ 光征梦祖，憾离以厉。 仿惶激覆，而勇益德迈。 30 彭铿斟雉，帝何飨？ 受寿永多，夫何长？ 铿羹于帝，圣孰嗜味！ 夫死自暮，而谁飨以俾寿！ 31 中央共牧，后何怒？ 蜂蛾微命，力何固？ 鬼啮已毒，不以外肆。 细腰群螫，夫何足病！ 32 惊女采薇，鹿何佑？ 北至回水，萃何喜？ 萃回偶昌，鹿曷佑以女！ 33 兄有噬犬，弟何欲？ 易之以百两，卒无禄？ 咸欲兄爱，以快侈富。 愈多厥车，卒逐以旅。 34 薄暮雷电，归何忧？ 厥严不奉，帝何求？ 伏匿穴处，爰何云？ 荆勋作师，夫何长？ 悟过改更，我又何言？ 咨吟于野，胡若之很！ 严坠谊殄丁厥任，合行违匿固若所。 咿嗄忿毒意谁与？ 丑齐徂秦厥诈，谗登狡庸弗以施。 甘恬祸凶亟锄夷。愎不可化徒若罢。 35 吴光争国，久余是胜。 何环穿自闾社丘陵，爰出子文？ 吾告堵敖以不长。 何试上自予，忠名弥彰？ 阖绰厥武，滋以侈颓。 於菟不可以作，怠焉庸归？ 款吾敖之阏以旅尸， 诚若名不尚，曷极而辞？ 

遂古之初，谁传道之？上下未形，何由考之？ ▲ 题图 宋 佚名 沧海涌日 北京时间：10月29-30日 22:00 本期主持：Yili 01 曰：遂古之初，谁传道之？ 上下未形，何由考之？ 冥昭瞢暗，谁能极之？ 冯翼惟象，何以识之？ 明明暗暗，惟时何为？ 阴阳三合，何本何化？ 02 圜则九重，孰营度之？ 惟兹何功，孰初作之？ 斡维焉系，天极焉加？ 八柱何当，东南何亏？ 九天之际，安放安属？ 隅隈多有，谁知其数？ 03 天何所沓？十二焉分？ 日月安属？列星安陈？ 出自汤谷，次于蒙汜。 自明及晦，所行几里？ 夜光何德，死则又育？ 厥利维何，而顾菟在腹？ 女岐无合，夫焉取九子？ 伯强何处？惠气安在？ 何阖而晦？何开而明？ 角宿未旦，曜灵安藏？ 04 不任汩鸿，师何以尚之？ 佥曰何忧，何不课而行之？ 鸱龟曳衔，鲧何听焉？ 顺欲成功，帝何刑焉？ 永遏在羽山，夫何三年不施？ 伯禹愎鲧，夫何以变化？ 纂就前绪，遂成考功。 何续初继业，而厥谋不同？ 洪泉极深，何以填之？ 地方九则，何以坟之？ 应龙何画？河海何历？ 鲧何所营？禹何所成？ 康回冯怒，地何故以东南倾？ 05 九州安错？川谷何洿？ 东流不溢，孰知其故？ 东西南北，其修孰多？ 南北顺椭，其衍几何？ 昆仑悬圃，其尻安在？ 增城九重，其高几里？ 四方之门，其谁从焉？ 西北辟启，何气通焉？ 06 日安不到？烛龙何照？ 羲和之未扬，若华何光？ 何所冬暖？何所夏寒？ 焉有石林？何兽能言？ 焉有虬龙，负熊以游？ 雄虺九首，倏忽焉在？ 何所不死？长人何守？ 靡萍九衢，枲华安居？ 灵蛇吞象，厥大何如？ 黑水玄趾，三危安在？ 延年不死，寿何所止？ 鲮鱼何所？鬿堆焉处？ 羿焉彃日？乌焉解羽？ 07 禹之力献功，降省下土四方。 焉得彼涂山女，而通之于台桑？ 闵妃匹合，厥身是继。 胡维嗜不同味，而快朝饱？ 启代益作后，卒然离蠥。 何启惟忧，而能拘是达？ 皆归射鞫，而无害厥躬。 何后益作革，而禹播降？ 启棘宾商，《九辨》《九歌》。 何勤子屠母，而死分竟地？ 08 帝降夷羿，革孽夏民。 胡射夫河伯，而妻彼雒嫔？ 冯珧利决，封豨是射。 何献蒸肉之膏，而后帝不若？ 浞娶纯狐，眩妻爰谋。 何羿之射革，而交吞揆之？ 09 阻穷西征，岩何越焉？ 化而为黄熊，巫何活焉？ 咸播秬黍，莆雚是营。 何由并投，而鲧疾修盈？ 10 白蜺婴茀，胡为此堂？ 安得夫良药，不能固臧？ 天式从横，阳离爰死。 大鸟何鸣，夫焉丧厥体？ 11 萍号起雨，何以兴之？ 撰体协胁，鹿何膺之？ 鳌戴山抃，何以安之？ 释舟陵行，何之迁之？ 12 惟浇在户，何求于嫂？ 何少康逐犬，而颠陨厥首？ 女歧缝裳，而馆同爰止。 何颠易厥首，而亲以逢殆？ 13 汤谋易旅，何以厚之？ 覆舟斟寻，何道取之？ 桀伐蒙山，何所得焉？ 妺嬉何肆，汤何殛焉？ 14 舜闵在家，父何以鳏？ 尧不姚告，二女何亲？ 15 厥萌在初，何所亿焉？ 璜台十成，谁所极焉？ 登立为帝，孰道尚之？ 女娲有体，孰制匠之？ 16 舜服厥弟，终然为害。 何肆犬豕，而厥身不危败？ 17 吴获迄古，南岳是止。 孰期去斯，得两男子？ 18 缘鹄饰玉，后帝是飨。 何承谋夏桀，终以灭丧？ 帝乃降观，下逢伊挚。 何条放致罚，而黎服大说？ 19 简狄在台，喾何宜？ 玄鸟致贻，女何喜？ 该秉季德，厥父是臧。 胡终弊于有扈，牧夫牛羊？ 干协时舞，何以怀之？ 平胁曼肤，何以肥之？ 有扈牧竖，云何而逢？ 击床先出，其命何从？ 恒秉季德，焉得夫朴牛？ 何往营班禄，不但还来？ 昏微循迹，有狄不宁。 何繁鸟萃棘，负子肆情？ 20 眩弟并淫，危害厥兄。 何变化以作诈，而后嗣逢长？ 21 成汤东巡，有莘爰极。 何乞彼小臣，而吉妃是得？ 水滨之木，得彼小子。 夫何恶之，媵有莘之妇？ 汤出重泉，夫何罪尤？ 不胜心伐帝，夫谁使挑之？ 22 会朝争盟，何践吾期？ 苍鸟群飞，孰使萃之？ 列击纣躬，叔旦不嘉。 何亲揆发，定周之命以咨嗟？ 授殷天下，其位安施？ 反成乃亡，其罪伊何？ 争遣伐器，何以行之？ 并驱击翼，何以将之？ 23 昭后成游，南土爰底。 厥利惟何，逢彼白雉？ 穆王巧挴，夫何为周流？ 环理天下，夫何索求？ 妖夫曳炫，何号于市？ 周幽谁诛？焉得夫褒姒？ 24 天命反侧，何罚何佑？ 齐桓九会，卒然身杀。 25 彼王纣之躬，孰使乱惑？ 何恶辅弼，谗谄是服？ 比干何逆，而抑沉之？ 雷开阿顺，而赐封之？ 何圣人之一德，卒其异方？ 梅伯受醢，箕子详狂。 26 稷惟元子，帝何竺之？ 投之于冰上，鸟何燠之？ 何冯弓挟矢，殊能将之？ 既惊帝切激，何逢长之？ 27 伯昌号衰，秉鞭作牧。 何令彻彼岐社，命有殷国？ 迁藏就岐，何能依？ 殷有惑妇，何所讥？ 受赐兹醢，西伯上告。 何亲就上帝罚，殷之命以不救？ 师望在肆，昌何识？ 鼓刀扬声，后何喜？ 武发杀殷，何所悒？ 载尸集战，何所急？ 伯林雉经，惟其何故？ 何感天抑地，夫谁畏惧？ 皇天集命，惟何戒之？ 受礼天下，又使至代之？ 28 初汤臣挚，后兹承辅。 何卒官汤，尊食宗绪？ 29 勋阖梦生，少离散亡。 何壮武历，能流厥严？ 30 彭铿斟雉，帝何飨？ 受寿永多，夫何长？ 31 中央共牧，后何怒？ 蜂蛾微命，力何固？ 32 惊女采薇，鹿何佑？ 北至回水，萃何喜？ 33 兄有噬犬，弟何欲？ 易之以百两，卒无禄？ 34 薄暮雷电，归何忧？ 厥严不奉，帝何求？ 伏匿穴处，爰何云？ 荆勋作师，夫何长？ 悟过改更，我又何言？ 35 吴光争国，久余是胜。 何环穿自闾社丘陵，爰出子文？ 吾告堵敖以不长。 何试上自予，忠名弥彰？ 参考文献： 《楚辞英汉对照》 陈器之 《楚辞译注》 董楚平 

鴥彼晨风，郁彼北林。 ▲ 题图 南宋 佚名 霜柏山鸟图页绢本 北京时间：10月28日 22:00 01 — 车邻 有车邻邻，有马白颠。 未见君子，寺人之令。 阪有漆，隰有栗。 既见君子，并坐鼓瑟。 今者不乐，逝者其耋。 阪有桑，隰有杨。 既见君子，并坐鼓簧。 今者不乐，逝者其亡。 (1)邻邻：同“辚辚”，车行声。 (2)白颠：颠指额，白颠是指马的额头上有块白色毛。 (3)耋（dié）：泛指老人。 02 — 驷驖 驷驖孔阜，六辔在手。 公之媚子，从公于狩。 奉时辰牡，辰牡孔硕。 公曰左之，舍拔则获。 游于北园，四马既闲。 輶车鸾镳，载猃歇骄。 (1)驷驖（tiě）：四匹毛色似铁的好马。 (2)媚子：亲信、宠爱的人。 (3)辰：母鹿。牡：公兽。 (4)舍：放、发。 (5)輶（yóu）：驱赶堵截野兽的轻便车。 (6)镳（biāo）：马衔铁，用来勒马口。 (7)猃（xiǎn）：长嘴的猎狗。 (8)歇骄：短嘴的猎狗。 03 — 小戎 小戎俴收，五楘梁辀。 游环胁驱，阴靷鋈续。 文茵畅毂，驾我骐馵。 言念君子，温其如玉。 在其板屋，乱我心曲。 四牡孔阜，六辔在手。 骐骝是中，騧骊是骖。 龙盾之合，鋈以觼軜。 言念君子，温其在邑。 方何为期？胡然我念之！ 俴驷孔群，厹矛鋈錞。 蒙伐有苑，虎韔镂膺。 交韔二弓，竹闭绲縢。 言念君子，载寝载兴。 厌厌良人，秩秩德音。 (1)俴（jiàn）：浅。 (2)五楘（mù）：用皮革缠在车辕成“×”形，起加固和修饰作用。五，古文作“×”形。 (3)梁辀（zhōu）：曲辕。 (4)阴靷（yǐn）：引车前行的皮革。 (5)鋈（wù）续：以白铜镀的环紧紧扣住皮带。 (6)骐馵（zhù）：骐，青黑色如棋盘格子纹的马。馵，左后蹄白或四蹄皆白的马。 (7)骝（líu）：红黑色的马。 (8)騧（ɡuā）：黑嘴的黄马。骊：黑马。 (9)觼（jué）：有舌的环。軜（nà）：内侧二马的辔绳。 (10)俴驷：披薄金甲的四马。 (11)厹（qíu）矛：头有三棱锋刃的长矛。錞（duì）：矛柄下端金属套。 (12)虎韔（chànɡ）：虎皮弓囊。 (13)绲（ɡǔn）：绳。縢：缠束。 (14)厌厌：安静柔和的样子。 (15)秩秩：通情达理。 04 — 终南 终南何有？有条有梅。 君子至止，锦衣狐裘。 颜如渥丹，其君也哉！ 终南何有？有纪有堂。 君子至止，黻衣绣裳。 佩玉将将，寿考不忘！ (1)终南：山名，终南山。 (2)条：树名，即山楸。 (3)渥：涂。丹：赤石制的红色颜料。 (4)纪：通“杞”，杞柳。堂：通“棠”，棠梨树。 (5)黻（fú）：黑色青色花纹相间的上衣。 (6)考：老。 05 — 黄鸟 交交黄鸟，止于棘。 谁从穆公？子车奄息。 维此奄息，百夫之特。 临其穴，惴惴其栗。 彼苍者天，歼我良人！ 如可赎兮，人百其身！ 交交黄鸟，止于桑。 谁从穆公？子车仲行。 维此仲行，百夫之防。 临其穴，惴惴其栗。 彼苍者天，歼我良人！ 如可赎兮，人百其身！ 交交黄鸟，止于楚。 谁从穆公？子车鍼虎。 维此鍼虎，百夫之御。 临其穴，惴惴其栗。 彼苍者天，歼我良人！ 如可赎兮，人百其身！ (1)棘：酸枣树。 (2)特：杰出的人才。 (3)惴惴：恐惧的样子。 (4)鍼（qián）虎：同上“奄息”、“仲行”，都是人名。 06 — 晨风 鴥彼晨风，郁彼北林。 未见君子，忧心钦钦。 如何如何，忘我实多！ 山有苞栎，隰有六驳。 未见君子，忧心靡乐。 如何如何，忘我实多！ 山有苞棣，隰有树檖。 未见君子，忧心如醉。 如何如何，忘我实多！ (1)鴥（yù）：鸟疾飞的样子。 (2)晨风：鸟名。 (3)钦钦：忧思难解。 (4)隰（xí）：低洼湿地。 (5)六駮（bó）：木名，梓榆之属，因其树皮青白如驳而得名。 (6)檖（suì）：山梨树。 07 — 渭阳 我送舅氏，曰至渭阳。 何以赠之？路车乘黄。 我送舅氏，悠悠我思。 何以赠之？琼瑰玉佩。 (1)舅氏：舅父。 (2)乘黄：四匹驾车的黄马。 (3)琼瑰：玉一类美石。 08 — 权舆 於我乎，夏屋渠渠，今也每食无余。 于嗟乎，不承权舆！ 於我乎，每食四簋，今也每食不饱。 于嗟乎，不承权舆！ (1)于（wū）：叹词。 (2)夏：大。 (3)权舆：本指草木初发，引申为起始。 (4)簋（ɡuǐ）：古代青铜或陶制圆形食器。四簋代指食物非常丰盛。 

澹澹长江水，悠悠远客情。落花相与恨，到地一无声。 ▲ 题图&nbsp;唐 李昭道 明皇幸蜀图 北京时间：10月23日 22:00 本期主持：Chen 万岁通天迎盛唐篇 01 — 《南行别弟二首其二》 韦承庆 澹澹长江水，悠悠远客情。 落花相与恨，到地一无声。 02 — 《题祀山烽树赠乔十二侍御》 陈子昂 汉庭荣巧宦，云阁薄边功。 可怜骢马使，白首为谁雄。 03 — 《题田洗马游岩桔槔》 陈子昂 望苑长为客，商山遂不归。 谁怜北陵井，未息汉阴机。 04 — 《渡汉江》 宋之问 岭外音书绝，经冬复历春。 近乡情更怯，不敢问来人。 05 — 《江滨梅》 王适 忽见寒梅树，开花汉水滨。 不知春色早，疑是弄珠人。 06 — 《蜀道后期》 张说 客心争日月，来往预期程。 秋风不相待，先至洛阳城。 07 — 《岳州守岁二首&nbsp;其二》 张说 桃枝堪辟恶，爆竹好惊眠。 歌舞留今夕，犹言惜旧年。 08 — 《南望楼》 卢僎 去国三巴远，登楼万里春。 伤心江上客，不是故乡人。 09 — 《游长宁公主流杯池二十五首&nbsp;其四》 上官婉儿 岩壑恣登临，莹目复怡心。 风篁类长笛，流水当鸣琴。 10 — 《子夜四时歌六首&nbsp;其一&nbsp;春歌》 郭震 陌头杨柳枝，已被春风吹。 妾心正断绝，君怀那得知。 11 — 《题袁氏别业》 贺知章 主人不相识，偶坐为林泉。 莫谩愁沽酒，囊中自有钱。 『踢馆』 《咏镜》 骆宾王 写月无芳桂，照日有花菱。 不持光谢水，翻将影学冰。 From：6月6日。夜读骆宾王。 『守擂』 《江亭夜月送别二首 其二》 王勃 乱烟笼碧砌，飞月向南端。 寂寂离亭掩，江山此夜寒。 

露凄暄风息，气澈天象明。 ▲ 题图&nbsp;明 张路 神仙图册 北京时间：10月14日 22:00 本期主持：Chen 杜甫 01 — 九日五首 唐大历二年(767年) 其一 重阳独酌杯中酒，抱病起登江上台。 竹叶于人既无分，菊花从此不须开。 殊方日落玄猿哭，旧国霜前白雁来。 弟妹萧条各何往，干戈衰谢两相催。 02 — 其二 旧日重阳日，传杯不放杯。 即今蓬鬓改，但愧菊花开。 北阙心长恋，西江首独回。 茱萸赐朝士，难得一枝来。 03 — 其三 旧与苏司业，兼随郑广文。 采花香泛泛，坐客醉纷纷。 野树歌还倚，秋砧醒却闻。 欢娱两冥漠，西北有孤云。 04 — 其四 故里樊川菊，登高素浐源。 他时一笑后，今日几人存。 巫峡蟠江路，终南对国门。 系舟身万里，伏枕泪双痕。 为客裁乌帽，从儿具绿尊。 佳辰对群盗，愁绝更谁论。 吴若本注：“阙一首。”赵次公以“风急天高”一首足之，云未尝阙。 『参考』 其五/六登高 风急天高猿啸哀，渚清沙白鸟飞回。 无边落木萧萧下，不尽长江衮衮来。 万里悲秋常作客，百年多病独登台。 艰难苦恨繁霜鬓，潦倒新停浊酒杯。 05 — 九日蓝田崔氏庄 唐至德二载(757年) 老去悲秋强自宽，兴来今日尽君欢。 羞将短发还吹帽，笑倩旁人为正冠。 蓝水远从千涧落，玉山高并两峰寒。 明年此会知谁健，醉把茱萸子细看。 陶渊明 06 — 九日闲居并序（约419年) 余闲居，爱重九之名。秋菊盈园，而持醪靡由，空服九华，寄怀于言。 世短意恒多，斯人乐久生。 日月依辰至，举俗爱其名。 露凄暄风息，气澈天象明。 往燕无遗影，来雁有馀声。 酒能祛百虑，菊解制颓龄。 如何蓬庐士，空视时运倾！ 尘爵耻虚罍，寒华徒自荣。 敛襟独闲谣，缅焉起深情。 栖迟固多娱（虞），淹留岂无成？ 07 — 己酉岁九月九日 晋义熙五年（409） 靡靡秋已夕，凄凄风露交。 蔓草不复荣，园木空自凋。 清气澄馀滓，杳然天界高。 哀蝉无留响，丛雁鸣云霄。 万化相寻绎，人生岂不劳？ 从古皆有没，念之中心焦。 何以称我情，浊酒且自陶。 千载非所知，聊以永今朝。 

花落家童未扫，莺啼山客犹眠。 ▲ 题图 南唐 巨然 湖山春晓图 局部 北京时间：10月10日 22:00 本期主持：Easton 01 — 《田园乐七首》 王维 其一 厌见千门万户，经过北里南邻。 官府鸣珂有底，崆峒散发何人。 02 — 其二 再见封侯万户，立谈赐璧一双。 讵胜耦耕南亩，何如高卧东窗。 03 — 其三 采菱渡头风急，策杖林西日斜。 杏树坛边渔父，桃花源里人家。 04 — 其四 萋萋春草秋绿，落落长松夏寒。 牛羊自归村巷，童稚不识衣冠。 05 — 其五 山下孤烟远村，天边独树高原。 一瓢颜回陋巷，五柳先生对门。 06 — 其六 桃红复含宿雨，柳绿更带朝烟。 花落家童未扫，莺啼山客犹眠。 07 — 其七 酌酒会临泉水，抱琴好倚长松。 南园露葵朝折，东谷黄粱夜舂。 08 — 《拟田园乐六首·其四》 北宋·彭汝砺 1042－1095 山色依云闇淡，溪声漱玉玲珑。 孤笛醉吹明月，扁舟卧钓秋风。 09 — 《和田园乐》 明·吴与弼 1391－1469 冰泮雪消舜日，含哺鼓腹尧天。 南亩万蓑春雨，东皋千井朝烟。 10 — 《田园乐四首·其三》 明·张楷 1399－1460 清明处处飞雨，寒食家家禁烟。 满地桑阴独步，半窗花影高眠。 11 — 《田园乐用王摩诘韵五首·其一》 明·费寀 1483－1548 种树郊原雨足，看禾村坞田斜。 几处舟横野渡，一声犬吠山家。 12 — 《田园乐七首·其一》 明·薛蕙 1489－1539 一径垂杨高下，数家流水东西。 麦陇青青雉雊，柴门寂寂莺啼。 13 — 《田园乐词四首·其一》 明·林大钦 1512－1545 檐外桃花流水，尊前绿柳薰风。 鸟雀自喧村巷，耕桑几处人同。 

出处虽殊迹，明月两知心。 ▲ 题图 南宋 赵伯骕 万松金阙图卷 局部 北京时间：10月9日 22:00 01 — 同德寺雨后寄元侍御李博士 川上风雨来，须臾满城阙。 岧峣青莲界，萧条孤兴发。 前山遽已净，阴霭夜来歇。 乔木生夏凉，流云吐华月。 严城自有限，一水非难越。 相望曙河远，高斋坐超忽。 02 — 寄卢庾 悠悠远离别，分此欢会难。 如何两相近，反使心不安。 乱发思一栉，垢衣思一浣。 岂如望友生，对酒起长叹。 时节异京洛，孟冬天未寒。 广陵多车马，日夕自游盘。 独我何耿耿，非君谁为欢。 03 — 沣上西斋寄诸友 绝岸临西野，旷然尘事遥。 清川下逦迤，茅栋上岧峣。 玩月爱佳夕，望山属清朝。 俯砌视归翼，开襟纳远飙。 等陶辞小秩，效朱方负樵。 闲游忽无累，心迹随景超。 明世重才彦，雨露降丹霄。 群公正云集，独予忻寂寥。 04 — 西郊养疾，闻畅校书有新什见赠，久伫不至，先寄此诗 养病惬清夏，郊园敷卉木。 窗夕（户）含涧凉，雨馀爱筠绿。 披怀始高咏，对琴转幽独。 仰子游群英，吐词如兰馥。 还闻枉嘉藻，伫望延昏旭。 唯见草青青，闭户沣水曲。 『参考』 西郊游瞩 东风散馀冱，陂水淡已绿。 烟芳何处寻，杳蔼春山曲。 新禽哢暄节，晴光泛嘉木。 一与诸君游，华觞忻见属。 再游西郊渡 水曲一追游，游人重怀恋。 婵娟昨夜月，还向波中见。 惊禽栖不定，流芳寒未遍。 携手更何时，伫看花似霰。 05 — 沣上对月寄孔谏议 思怀在云阙，泊素守中林。 出处虽殊迹，明月两知心。 06 — 沣上醉题寄涤武 芳园知夕燕，西郊已独还。 谁言不同赏，俱是醉花间。 『参考』 西郊期涤武不至书示 山高鸣过雨，涧树（林涧）落残花。 非关春不待，当由期自赊。 07 — 寄子西 夏景已难度，怀贤思方续。 乔树落疏阴，微风散烦燠。 伤离枉芳札，忻遂见心曲。 蓝上舍已成，田家雨新足。 托邻素多欲（愿），残帙犹见束。 日夕上高斋，但望东原绿。 08 — 郡斋感秋寄诸弟 首夏辞旧国，穷秋卧滁城。 方如昨日别，忽觉徂岁惊。 高阁收烟雾，池水晚澄清（明）。 户牖已凄爽，晨夜感深情。 昔游郎署间，是月天气晴（清）。 授衣还西郊，晓露田中（野）行。 采菊投酒中，昆弟自同倾。 簪组聊挂壁，焉知有世荣。 一旦居远郡，山川间音形。 大道庶无累，及兹念已盈。 09 — 答李博士 休沐去人远，高斋出林杪。 晴山多碧峰，颢气疑秋晓。 端居喜良友，枉使千里路。 缄书当夏时，开缄时已度。 檐雏已飖飏，荷露方萧飒。 梦远竹窗幽，行稀兰径合。 旧居共南北，往来只如昨。 问君今为谁，日夕度清洛。 

逍遥乎山川之阿，放旷乎人间之世。 ▲ 题图 宋 燕文贵 秋山琳宇图 局部 北京时间：10月8日 22:00 01 — 晋十有四年，余春秋三十有二，始见二毛。以太尉掾兼虎贲中郎将，寓直于散骑之省。高阁连云，阳景罕曜，珥蝉冕而袭纨绮之士，此焉游处。仆野人也，偃息不过茅屋茂林之下，谈话不过农夫田父之客，摄官承乏，猥厕朝列，夙兴晏寝，匪遑底宁。譬犹池鱼笼鸟，有江湖山薮之思，于是染翰操纸，慨然而赋。于时秋也，故以秋兴命篇。其辞曰： 02 — 四时忽其代序兮，万物纷以回薄。览花莳之时育兮，察盛衰之所托。感冬索而春敷兮，嗟夏茂而秋落。虽末士之荣悴兮，伊人情之美恶。善乎宋玉之言曰：“悲哉秋之为气也！萧瑟兮草木摇落而变衰。憀栗兮若在远行，登山临水送将归。”夫送归怀慕徒之恋兮，远行有羇旅之愤。临川感流以叹逝兮，登山怀远而悼近。彼四戚之疚心兮，遭一涂而难忍。嗟秋日之可哀兮，谅无愁而不尽。野有归燕，隰有翔隼。游氛朝兴，槁叶夕殒。 03 — 于是迺屏轻箑，释纤𫄨。藉莞蒻，御袷衣。庭树槭以洒落兮，劲风戾而吹帷。蝉嘒嘒而寒吟兮，雁飘飘而南飞。天晃朗以弥高兮，日悠阳而浸微。何微阳之短晷，觉凉夜之方永。月朣胧以含光兮，露凄清以凝冷。熠耀粲于阶闼兮，蟋蟀鸣乎轩屏。听离鸿之晨吟兮，望流火之馀景。宵耿介而不寐兮，独展转于华省。悟时岁之遒尽兮，慨俛首而自省。斑鬓髟以承弁兮，素发飒以垂领。仰群俊之逸轨兮，攀云汉以游骋。登春台之熙熙兮，珥金貂之炯炯。苟趣舍之殊涂兮，庸讵识其躁静。闻至人之休风兮，齐天地于一指。彼知安而忘危兮，故出生而入死。行投趾于容迹兮，殆不践而获底。阙侧足以及泉兮，虽猴猿而不履。龟祀骨于宗祧兮，思反身于绿水。 04 — 且敛衽以归来兮，忽投绂以高厉。耕东皋之沃壤兮，输黍稷之馀税。泉涌湍于石间兮，菊扬芳于崖澨。澡秋水之涓涓兮，玩游鯈之潎潎。逍遥乎山川之阿，放旷乎人间之世。优哉游哉，聊以卒岁。 

山山白鹭满，涧涧白猿吟。 ▲ 题图&nbsp;宋 易元吉 三元得鹭图轴 北京时间：10月5日 22:00 本期主持：Chen 01 — 其一 秋浦长似秋，萧条使人愁。 客愁不可度，行上东大楼。 正西望长安，下见江水流。 寄言向江水，汝意忆侬不。 遥传一掬泪，为我达扬州。 02 — 其二 秋浦猿夜愁，黄山堪白头。 清溪非陇水，翻作断肠流。 欲去不得去，薄游成久游。 何年是归日，雨泪下孤舟。 03 — 其三 秋浦锦驼鸟，人间天上稀。 山鸡羞渌水，不敢照毛衣。 04 — 其四 两鬓入秋浦，一朝飒已衰。 猿声催白发，长短尽成丝。 05 — 其五 秋浦多白猿，超腾若飞雪。 牵引条上儿，饮弄水中月。 06 — 其六 愁作秋浦客，强看秋浦花。 山川如剡县，风日似长沙。 07 — 其七 醉上山公马，寒歌宁戚牛。 空吟白石烂，泪满黑貂裘。 08 — 其八 秋浦千重岭，水车岭最奇。 天倾欲堕石，水拂寄生枝。 09 — 其九 江祖一片石，青天扫画屏。 题诗留万古，绿字锦苔生。 10 — 其十 千千石楠树，万万女贞林。 山山白鹭满，涧涧白猿吟。 君莫向秋浦，猿声碎客心。 11 — 其十一 逻人（义）横鸟道，江祖出鱼梁。 水急客舟（行）疾，山花拂面香。 12 — 其十二 水如一匹练，此地即平天。 耐可乘明月，看花上酒船。 13 — 其十三 渌水净素月，月明白鹭飞。 郎听采菱女，一道夜歌归。 14 — 其十四 炉火照天地，红星乱紫烟。 赧郎明月夜，歌曲动寒川。 &nbsp; 15 — 其十五 白发三千丈，缘愁似个长。 不知明镜里，何处得秋霜。 &nbsp; 16 — 其十六 秋浦田舍翁，采鱼水中宿。 妻子张白鹇，结罝映深竹。 17 — 其十七 桃波（陂）一步地，了了语声闻。 闇与山僧别，低头礼白云。 

吾生梦幻间，何事绁尘羁。 ▲ 题图&nbsp;北宋 传赵令穰 陶潜赏菊图 北京时间：10月3日-4日 22:00 本期主持：Terry 余闲居寡欢，兼比夜已长，偶有名酒，无夕不饮，顾影独尽，忽焉复醉。既醉之后，辄题数句自娱，纸墨遂多，辞无诠次，聊命故人书之，以为欢笑尔。 01 — 其一 衰荣无定在，彼此更共之。 邵生瓜田中，宁似东陵时。 寒暑有代谢，人道每如兹。 达人解其会，逝将不复疑。 忽与一觞酒，日夕欢相持。 02 — 其二 积善云有报，夷叔在西山。 善恶苟不应，何事空立言？ 九十行带索，饥寒况当年。 不赖固穷节，百世当谁传。 03 — 其三 道丧向千载，人人惜其情。 有酒不肯饮，但顾世间名。 所以贵我身，岂不在一生。 一生复能几，倏如流电惊。 鼎鼎百年内，持此欲何成。 04 — 其四 栖栖失群鸟，日暮犹独飞。 裴回无定止，夜夜声转悲。 厉响思清远，去来何依依。 因值孤生松，敛翮遥来归。 劲风无荣木，此荫独不衰。 托身已得所，千载不相违。 05 — 其五 结庐在人境，而无车马喧。 问君何能尔，心远地自偏。 采菊东篱下，悠然见南山。 山气日夕佳，飞鸟相与还。 此中有真意，欲辩已忘言。 06 — 其六 行止千万端，谁知非与是？ 是非苟相形，雷同共誉毁。 三季多此事，达士似不尔。 咄咄俗中恶，且当从黄绮。 07 — 其七 秋菊有佳色，裛露掇其英。 汎此忘忧物，远我遗世情。 一觞虽独进，杯尽壶自倾。 日入群动息，归鸟趋林鸣。 啸傲东轩下，聊复得此生。 08 — 其八 青松在东园，众草没其姿。 凝霜殄异类，卓然见高枝。 连林人不觉，独树众乃奇。 提壶挂寒柯，远望时复为。 吾生梦幻间，何事绁尘羁。 09 — 其九 清晨闻叩门，倒裳往自开。 问子为谁与，田父有好怀。 壶浆远见候，疑我与时乖。 褴缕茅檐下，未足为高栖。 一世皆尚同，愿君汨其泥。 深感父老言，禀气寡所谐。 纡辔诚可学，违己讵非迷。 且共欢此饮，吾驾不可回。 10 — 其十 在昔曾远游，直至东海隅。 道路迥且长，风波阻中涂。 此行谁使然，似为饥所驱。 倾身营一饱，少许便有馀。 恐此非名计，息驾归闲居。 11 — 其十一 颜生称为仁，荣公言有道。 屡空不获年，长饥至于老。 虽留身后名，一生亦枯槁。 死去何所知，称心固为好。 客养千金躯，临化消其宝。 裸葬何必恶，人当解其表。 12 — 其十二 长公曾一仕，壮节忽失时。 杜门不复出，终身与世辞。 仲理归大泽，高风始在兹。 一往便当已，何为复狐疑？ 去去当奚道，世俗久相欺。 摆落悠悠谈，请从余所之。 13 — 其十三 有客常同止，取舍邈异境。 一士长独醉，一夫终年醒。 醒醉还相笑，发言各不领。 规规一何愚，兀傲差若颖。 寄言酣中客，日没烛当秉。 14 — 其十四 故人赏我趣，挈壶相与至。 班荆坐松下，数斟已复醉。 父老杂乱言，觞酌失行次。 不觉知有我，安知物为贵。 悠悠迷所留，酒中有深味。 15 — 其十五 贫居乏人工，灌木荒余宅。 班班有翔鸟，寂寂无行迹。 宇宙一何悠，人生少至百。 岁月相催逼，鬓边早已白。 若不委穷达，素抱深可惜。 16 — 其十六 少年罕人事，游好在六经。 行行向不惑，淹留自无成。 竟抱固穷节，饥寒饱所更。 弊庐交悲风，荒草没前庭。 披褐守长夜，晨鸡不肯鸣。 孟公不在兹，终以翳吾情。 17 — 其十七 幽兰生前庭，含薰待清风。 清风脱然至，见别萧艾中。 行行失故路，任道或能通。 觉悟当念还，鸟尽废良弓。 18 — 其十八 子云性嗜酒，家贫无由得。 时赖好事人，载醪祛所惑。 觞来为之尽，是咨无不塞。 有时不肯言，岂不在伐国。 仁者用其心，何尝失显默。 19 — 其十九 畴昔苦长饥，投耒去学仕。 将养不得节，冻馁固缠己。 是时向立年，志意多所耻。 遂尽介然分，终死归田里。 冉冉星气流，亭亭复一纪。 世路廓悠悠，杨朱所以止。 虽无挥金事，浊酒聊可恃。 20 — 其二十 羲农去我久，举世少复真。 汲汲鲁中叟，弥缝使其淳。 凤鸟虽不至，礼乐暂得新。 洙泗辍微响，漂流逮狂秦。 诗书复何罪，一朝成灰尘。 区区诸老翁，为事诚殷勤。 如何绝世下，六籍无一亲！ 终日驰车走，不见所问津。 若复不快饮，空负头上巾。 但恨多谬误，君当恕醉人。 参考文献： 田晓菲《尘几录》 异文很多，是历史的结果。不要争论对错，只尽量去理解。 

一念起关山，千里顾丘窟。 ▲ 题图&nbsp;元 王蒙 关山箫寺图轴 局部 北京时间：10月2日 22:00 本期主持：CC 沈约（441年－513年），字休文，谥号隐侯，吴兴郡武康县（今浙江省湖州市德清县）人。出身吴兴沈氏，“江东之豪，莫强周、沈”。祖父沈林子是东晋末年及南朝宋早年将领。父亲沈璞在宋文帝元嘉末年皇族争位时，因忠于弑父自立的太子刘劭，被起兵讨逆的宋孝武帝刘骏诛杀。孙女为女诗人沈满愿。 历仕刘宋、萧齐、萧梁三朝，为竟陵八友之一。在宋仕记室参军、尚书度支郎。在齐仕著作郎、尚书左丞、骠骑司马将军，为文惠太子萧长懋家令，“特被亲遇，每直入见，影斜方出”。齐梁之际，为萧衍拟定即位诏书，帮助萧衍篡位，封建昌县侯，官至尚书左仆射，后迁尚书令，领太子少傅。晚年激怒梁武帝，因此战慄忧惧而死。朝议请赐谥为文，梁武帝改为一「隐」字以贬之。 沈约是永明诗坛领袖文人，有“当时辞宗”之称。著有二十四史之一的《宋书》，辞赋有《郊居赋》等。律诗起源于沈约等讲究声律、对仗的永明新体诗。沈括《梦溪笔谈》提到“音韵之学，自沈约为四声，及天竺梵学入中国，其术渐密。”沈约等人将四声的区辨同传统的诗赋音韵知识相结合，研究诗句中声、韵、调的配合，撰写了《四声谱》，并规定了一套五言诗应避免的声律上的“八病”。 01 — 直学省愁卧 约494。《梁书》卷十三 列传第七 沈约 “明帝即位，进号辅国将军，征为五兵尚书，迁国子祭酒。” 秋风吹广陌，萧瑟入南闱。 愁人掩轩卧，高窗时动扉。 虚馆清阴满，神宇暧微微。 网虫垂户织，夕鸟傍檐飞。 缨佩空为忝，江海事多违。 山中有桂树，岁暮可言归。 02 — 却东西门行 驱马城西阿，遥眺想京阙。 望极烟原尽，地远山河没。 摇装非短晨，还歌岂明发。 修服怅边羁，瞻途眇乡谒。 驰盖转徂龙，回星引奔月。 乐去哀境满，悲来壮心歇。 岁华委徂貌，年霜移暮发。 辰物久侵晏，征思坐论越。 清气掩行梦，忧原荡瀛渤。 一念起关山，千里顾丘窟。 03 — 古意 挟瑟丛台下，徙倚爱容光。 伫立日已暮，戚戚苦人肠。 露葵已堪摘，淇水未沾裳。 锦衾无独暖，罗衣空自香。 明月虽外照，宁知心内伤。 04 — 悼亡诗 去秋三五月。今秋还照梁。 今春兰蕙草。来春复吐芳。 悲哉人道异。一谢永销亡。 帘屏既毁撤。帷席更施张。 游尘掩虚座。孤帐覆空床。 万事无不尽。徒令存者伤。 05 — 石塘濑听猿 噭jiào噭夜猿鸣，溶溶晨雾合。 不知声远近，惟见山重沓。 既欢东岭唱，复伫西岩答。 06 — 早发定山诗 夙龄爱远壑，晚莅见奇山。 标峰彩虹外，置岭白云间。 倾壁忽斜竖，绝顶复孤圆。 归海流漫漫，出浦水溅溅。 野棠开未落，山樱发欲然。 忘归属兰杜，怀禄寄芳荃。 眷言采三秀，徘徊望九仙。 07 — 咏檐前竹诗 萌开箨tuò已垂，结叶始成枝。 繁荫上蓊茸，促节下离离。 风动露滴沥，月照影参差。 得生君户牖，不愿夹华池。 08 — 四时白纻歌&nbsp; 《古今樂錄》曰：「沈約云：《白紵》五章，敕臣約造。武帝造後兩句。」 秋白纻 白露欲凝草已黄，金琯guǎn玉柱响洞房。 双心一影俱回翔，吐情寄君君莫忘。 翡翠群飞飞不息，愿在云间长比翼。 佩服瑶草驻容色，舜日尧年欢无极。 『补充』 春白纻 兰叶参差桃半红。飞芳舞縠戏春风。 如娇如怨状不同。含笑流眄满堂中。 翡翠群飞飞不息。愿在云间长比翼。 佩服瑶草驻容色。舜日尧年欢无极。 夏白纻 朱光灼烁照佳人。含情送意遥相亲。 嫣然一转乱心神。非子之故欲谁因。 翡翠群飞飞不息。愿在云间长比翼。 佩服瑶草驻容色。舜日尧年欢无极。 冬白纻 寒闺昼密罗幌垂。婉容丽色心相知。 双去双还誓不移。长袖拂面为君施。 翡翠群飞飞不息。愿在云间长比翼。 佩服瑶草驻容色。舜日尧年欢无极。 夜白纻 秦筝齐瑟燕赵女。一朝得意心相许。 明月如规方袭予。夜长未央歌白纻。 翡翠群飞飞不息。愿在云间长比翼。 佩服瑶草驻容色。舜日尧年欢无极。 09 — 梁大壮大观舞歌二首 其二 大观舞歌 皇矣帝烈，大哉兴圣。 奄有四方，受天明命。 居上不怠，临下惟敬。 举无愆则，动无失正。 物从其本，人遂其性。 昭播九功，肃齐八柄。 宽以惠下，德以为政。 三趾晨仪，重轮夕映。 栈壑忘阻，梯山匪夐xiòng。 如曰有恒，与天无竟。 载陈金石，式流舞咏。 《咸》《英》《韶》《夏》，于兹比盛。 《隋书·音乐志》： 乃定郊禋宗庙及三朝之乐，以武舞为《大壮舞》，取《易》云“大者壮也”，正大而天地之情可见也。以文舞为《大观舞》，取《易》云“大观在上”，观天之神道而四时不忒也。国乐以“雅”为称，取《诗序》云：“言天下之事，形四方之风，谓之雅。雅者，正也。” 《大壮舞》奏夷则，《大观舞》奏姑洗，取其月望也。二郊、明堂、太庙，三朝并同用。今亦列其歌诗二曲云。 玚以为，天子为乐，以赏诸侯之有德者。观其舞，知其德。况皇储养德春宫，式瞻攸属，谓宜备《大壮》、《大观》二舞，以宣文武之德。 10 — 梁宗庙登歌七首 其一 功高礼洽，道尊乐备。 三献具举，百司在位。 诚敬罔愆，幽明同致。 茫茫亿兆，无思不遂。 盖之如天，容之如地。 其六 有命自天，于皇后帝。 悠悠四海，莫不来祭。 繁祉具膺，八神耸卫。 福至有兆，庆来无际。 播此馀休，于彼荒裔。 其七 祀典昭洁，我礼莫违。 八簋guǐ充室，六龙解𬴂fēi。 神宫肃肃，灵寝微微。 嘉荐既飨，景福攸归。 至德光被，洪祚载辉。 『补充』 周宗庙歌 北周·庾信 《隋书·音乐志》曰：周宗庙乐：皇帝入庙门奏《皇夏》，降神奏《昭夏》，俎入、皇帝升阶，献皇高祖、皇曾祖德皇帝、皇祖太祖文皇帝、文宣皇太后、闵皇帝、明皇帝、高祖武皇帝七室，皇帝还东壁饮福酒、还便坐，并奏《皇夏》。 皇夏 肃肃清庙，岩岩寝门。欹器防满，金人戒言。 应朄悬鼓，崇牙树羽。阶变升歌，庭纷象舞。 闲安象设，缉熙清奠。春鲔初登，新萍先荐。 僾然入室，俨乎其位。凄怆履之，非寒之谓。 晋宗庙歌 西晋·傅玄 《南齐书·乐志》曰：晋泰始中，傅玄造《祠庙夕牲昭夏歌》一篇，《迎送神肆夏歌》一篇，登歌七庙七篇，飨神歌二篇。玄云：登歌歌盛德之功烈，故庙异其文。飨神犹《周颂》之《有瞽》及《雍》，但说祭飨神明礼乐之盛，七庙飨神皆用之。 飨神歌二首 曰晋是常，享祀时序。 宗庙致敬，礼乐具举。惟其来祭，普天率土。 牺樽既奠，清酤既载。亦有和羹，荐羞斯备。 烝烝永慕，感时兴思。登歌奏舞，神乐其和。 祖考来格，祐我邦家。敷天之下，罔不休嘉。 肃肃在位，济济臣工。四海来格，礼仪有容。 锺鼓振，管弦理，舞开元，歌永始，神胥乐兮。 肃肃在位，臣工济济。大小咸敬，上下有礼。 理管弦，振鼓锺，舞象德，歌咏功，神胥乐兮。 肃肃在位，有来雍雍。穆穆天子，相惟辟公。 礼有仪，乐有则，舞象功，歌咏德，神胥乐兮。 

倚棹春江上，横舟石岸前。山瞑行人断，迢迢独泛仙。 ▲ 题图 宋 马远 白蔷薇图页 北京时间：9月30日 22:00 本期主持：Chen 初唐四杰夺擂篇 01 — 《浴浪鸟》 卢照邻 独舞依磐石，群飞动轻浪。 奋迅碧沙前，长怀白云上。 02 — 《曲池荷》 卢照邻 浮香绕曲岸，圆影覆华池。 常恐秋风早，飘零君不知。 03 — 《椴川独泛》 卢照邻 倚棹春江上，横舟石岸前。 山瞑行人断，迢迢独泛仙。 04 — 《九陇津集》 卢照邻 落落树阴紫，澄澄水华碧。 复有翻飞禽，裴回疑曳舄。 05 — 《夜送赵纵》 杨炯 赵氏连城璧，由来天下传。 送君还旧府，明月满前川。 06 — 《在军登城楼》&nbsp; 骆宾王 城上风威冷，江中水气寒。 戎衣何日定，歌舞入长安。 07 — 《于易水送人》 骆宾王 此地别燕丹，壮士发冲冠。 昔时人已没，今日水犹寒。 08 — 《玩初月》 骆宾王（一作沈佺期诗）&nbsp; 忌满光先缺，乘昏影暂流。 既能明似镜，何用曲如钩。 09 — 《风》 李峤 解落三秋叶，能开二月花。 过江千尺浪，入竹万竿斜。 10 — 《中秋月二首 其二》 李峤 圆魄上寒空，皆言四海同。 安知千里外，不有雨兼风。 

风动蒿宫，云栖参馆。礼迈仁周，乐超英汉。 ▲ 题图&nbsp;南宋 马远 孔子像图页 绢本 北京时间：9月28日 22:00 01 — 《释奠诗》 潘尼 敦书请业，研几通理。 尊师重道，释奠崇祀。 德成教伦，孰云不祉。 02 — 《皇太子释奠会作诗》 元嘉二十年 颜延之 六章 肆议芳讯，大教克明。 敬躯祀典，告奠圣灵。 礼属观盥，乐荐歌笙。 昭事是肃，俎实非馨。 七章 献终袭吉，即宫广燕。 堂设象筵，庭宿金悬。 台保兼徽，皇戚比彦。 肴乾酒澄，端服整弁。 03 — 《侍皇太子释奠宴诗》 永明三年 王俭 礼惟国干，义实民端。 身由业澡，世以教安。 金镕乃器，水术伊澜。 渐芳则馥，履冰固寒。 瞽宗务时，頖宫善诱。 咨此含生，跻彼仁寿。 淳移雅缺，历兹永久。 游艺莫师，独学谁友。 三兆戒辰，八鸾警旦。 风动蒿宫，云栖参馆。 礼迈仁周，乐超英汉。 神保爰格，祝史斯赞。 郁鬯既终，德馨是与。 降冕上痒，升宴东序。 槐宰金贞，藩维玉誉。 时彦莘莘，国胄楚楚。 04 — 《释奠应诏为王皦作诗》六章 鲍几 大飨既周，德馨惟楙。 殊方知礼，声教日富。 陆离簪笏，徘徊舞袖。 楚楚儒衣，莘莘国胄。 05 — 《释奠诗应令八章》七章 江总 年灰迭起，星琯环周。 春凋树色，日藻川流。 雪花迟舞，云叶双抽。 雾开金堨，冰销石沟。 06 — 《释奠武成王乐章·送神》 于邵 &nbsp;注：唐释奠武成王，旧以文宣王乐章用之。贞元中，诏于邵补造。 明祀方终，备乐斯阕。 黝纁就瘗，豆笾告撤。 肸蚃尚馀，光景云灭。 返归虚极，神心则悦。 07 — 《释奠日国学观礼闻雅颂》 令狐峘 肃肃先师庙，依依胄子群。 满庭陈旧礼，开户拜清芬。 万舞当华烛，箫韶入翠云。 颂歌清晓听，雅吹度风闻。 澹泊调元气，中和美圣君。 唯馀东鲁客，蹈舞向南熏。 

云日相辉映，空水共澄鲜。 ▲ 题图&nbsp;南宋 马远 寒江独釣图 北京时间：9月27日 22:00 01 — 过始宁墅&nbsp;&nbsp; 束发怀耿介，逐物遂推迁。 违志似如昨，二纪及兹年。 缁磷谢清旷，疲薾惭贞坚。 拙疾相倚薄，还得静者便。 剖竹守沧海，枉帆过旧山。 山行穷登顿，水涉尽洄沿。 岩峭岭稠叠，洲萦渚连绵。 白云抱幽石，绿筱媚清涟。 葺宇临回江，筑观基曾巅。 挥手告乡曲，三载期归旋。 且为树枌槚，无令孤愿言。 02 — 登上戍石鼓山&nbsp;&nbsp; 旅人心长久，忧忧自相接。 故乡路遥远，川陆不可涉。 汩汩莫与娱，发春托登蹑。 欢愿既无并，戚虑庶有协。 极目睐左阔，回顾眺右狭。 日末涧增波，云生岭逾叠。 白芷竞新苕，绿苹齐初叶。 摘芳芳靡谖，愉乐乐不燮。 佳期缅无像，骋望谁云惬。 03 — 舟向仙岩寻三皇井仙迹&nbsp;&nbsp; 弭棹向南郭，波波侵远天。 拂鲦故出没，振鹭更澄鲜。 遥岚疑鹫岭，近浪异鲸川。 蹑屐梅潭上，冰雪冷心悬。 低徊轩辕氏，跨龙何处巅。 仙踪不可即，活活自鸣泉。 04 — 登江中孤屿&nbsp;&nbsp; 江南倦历览，江北旷周旋。 怀新道转迥，寻异景不延。 乱流趋正绝，孤屿媚中川。 云日相辉映，空水共澄鲜。 表灵物莫赏，蕴真谁为传。 想像昆山姿，缅邈区中缘。 始信安期术，得尽养生年。 05 — 石壁精舍还湖中作&nbsp;&nbsp; 昏旦变气候，山水含清晖。 清晖能娱人，游子憺忘归。 出谷日尚早，入舟阳已微。 林壑敛暝色，云霞收夕霏。 芰荷迭映蔚，蒲稗相因依。 披拂趋南径，愉悦偃东扉。 虑澹物自轻，意惬理无违。 寄言摄生客，试用此道推。 06 — 于南山往北山经湖中瞻眺&nbsp;&nbsp; 朝旦发阳崖，景落憩阴峰。 舍舟眺迥渚，停策倚茂松。 侧径既窈窕，环洲亦玲珑。 俯视乔木杪，仰聆大壑灇。 石横水分流，林密蹊绝踪。 解作竟何感，升长皆丰容。 初篁苞绿箨，新蒲含紫茸。 海鸥戏春岸，天鸡弄和风。 抚化心无厌，览物眷弥重。 不惜去人远，但恨莫与同。 孤游非情叹，赏废理谁通。 

半雨黄花秋赏健，一江明月夜归迟。 ▲ 题图 清 惲壽平 甌香館寫生冊 菊花 北京时间：9月26日 22:00 本期主持：Chen 01 — 明月谣 1025 明月在天西，初如玉钩微。 一夕增一分，堂堂有馀辉。 不掩五星耀，不碍浮云飞。 徘徊河汉间，秀色若可餐。 清风起丛桂，白露生阶兰。 高楼望君时，为君拂金徽。 秦以尧舜音，此音天与稀。 明月或可闻，顾我亦依依。 月有万古光，人有万古心。 此心良可歌，凭月为知音。 02 — 御街行 · 秋日怀旧 纷纷堕叶飘香砌，夜寂静，寒声碎。 真珠帘卷玉楼空，天淡银河垂地。 年年今夜，月华如练，长是人千里。 愁肠已断无由醉，酒未到，先成泪。 残灯明灭枕头敧，谙尽孤眠滋味。 都来此事，眉间心上，无计相回避。 03 — 出守桐庐道中十绝 1034 其八 素心爱云水，此日东南行。 笑解尘缨处，沧浪无限清。 其九 沧浪清可爱，白鸟鉴中飞。 不信有京洛，风尘化客衣。 04 — 郡斋即事 1036 三出专城鬓似丝，斋中萧洒过禅师。 近疏歌酒缘多病，不负云山赖有诗。 半雨黄花秋赏健，一江明月夜归迟。 世间荣辱何须道，塞上衰翁也自知。 05 — 苏幕遮 · 怀旧 1040 碧云天，黄叶地，秋色连波，波上寒烟翠。 山映斜阳天接水，芳草无情，更在斜阳外。 黯乡魂，追旅思，夜夜除非，好梦留人睡。 明月楼高休独倚，酒入愁肠，化作相思泪。 06 — 剔银灯 · 与欧阳公席上分题 1043 昨夜因看蜀志。笑曹操、孙权、刘备。 用尽机关，徒劳心力，只得三分天地。 屈指细寻思，争如共、刘伶一醉。 人世都无百岁。少痴騃、老成尪悴。 只有中间，些子少年，忍把浮名牵系。 一品与千金，问白发、如何回避。 07 — 定风波 · 自前二府镇穰下营百花洲亲制 1046 罗绮满城春欲暮。 百花洲上寻芳去。 浦映芦花花映浦。 无尽处。恍然身入桃源路。 莫怪山翁聊逸豫。 功名得丧归时数。 莺解新声蝶解舞。 天赋与。争教我悲无欢绪。 08 — 中元夜百花洲作 1046 南阳太守清狂发，未到中秋先赏月。 百花洲里夜忘归，绿梧无声露光滑。 天学碧海吐明珠，寒辉射空星斗疏。 西楼下看人间世，莹然都在青玉壶。 从来酷暑不可避，今夕凉生岂天意。 一笛吹销万里云，主人高歌客大醉。 客醉起舞逐我歌，弗舞弗歌如老何。 『参考』 萧洒桐庐郡十绝 1034 其六 萧洒桐庐郡，春山半是茶。 新雷还好事，惊起雨前芽。 其七 萧洒桐庐郡，千家起画楼。 相呼采莲去，笑上木兰舟。 

荷疏不碍楫，石浅好萦苔。 ▲ 题图&nbsp;元 赵伯骕 荷亭对奕图 北京时间：9月25日 22:00 01 — 《山池诗》 萧纲 日暮芙蓉水，聊登鸣鹤舟。 飞舻饰羽毛，长幔覆缇䌷。 停舆依柳息，住盖影空留。 古树横临沼，新藤上挂楼。 鱼游向暗集，戏鸟逗楂流。 02 — 《山池应令诗》 王台卿 历览周仁智，登临欢豫多。 穿渠引金谷，辟道出铜驼。 长桥时跨水，曲阁乍临波。 岩风生竹树，池香出芰荷。 石幽衔细草，林末度横柯。 03 — 《山池应令诗》 鲍至 望园光景暮，林观歇雰埃。 荷疏不碍楫，石浅好萦苔。 风光逐榜转，山望向桥开。 树交楼影没，岸暗水光来。 04 — 《奉和山池诗》 徐陵 罗浮无定所，郁岛屡迁移。 不觉因风雨，何时入后池。 楼台非一势，临玩自多奇。 云生对户石，猿挂入櫩枝。 05 — 《纳凉诗》 萧纲 斜日晚骎骎，池塘生半阴。 避暑高梧侧，轻风时入襟。 落花还就影，惊蝉乍失林。 游鱼吹水沫，神蔡上荷心。 翠竹垂秋采，丹枣映疏砧。 无劳夜游曲，寄此托微吟。 06 — 《初秋诗》 萧纲 羽翣晨犹动，珠汗昼恒挥。 秋风忽袅袅，向夕引凉归。 浮阴即染浪，清气始乘衣。 卷幌通河色，开窗引月辉。 晚花栏下照，疏萤簟上飞。 直置犹如此，何况送将归。 07 — 《秋夜诗》 萧纲 萤飞夜的的，虫思夕喓喓。 轻露沾悬井，浮烟入绮寮。 檐重月没早，树密风声饶。 池莲翻罢叶，霜筱生寒条。 端坐弥兹漏，离忧积此宵。 08 — 《秋夜诗晚景纳凉诗》 萧纲 日移凉气散，怀抱信悠哉。 珠帘影空卷，桂户向池开。 鸟栖星欲见，河净月应来。 横阶入细笋，蔽地湿轻苔。 草化飞为火，蚊声合似雷。 于兹静闻见，自此歇氛埃。 『已经读过的山池』 萧纲《晚春诗》 徐陵《山池应令》 王褒《山池落照》 庾肩吾《山池应令》 庾信《奉和山池诗》 

葱茏含晚景，洁白凝秋晖。 ▲ 题图&nbsp;清 华喦 隔水吟窗图轴 局部 北京时间：9月24日 22:00 本期主持：Ruby Huang 01 — 傷愚溪三首并引 故人柳子厚之謫永州，得勝地，結茅樹蔬，為沼沚，為臺榭，目曰愚溪。柳子沒三年，有僧遊零陵，告餘曰：「愚溪無復曩時矣。」一聞僧言，悲不能自勝，遂以所聞為七言以寄恨。 溪水悠悠春自來，草堂無主燕飛回。 隔簾惟見中庭草，一樹山榴依舊開。 草聖數行留壞壁，木奴千樹屬鄰家。 唯見裏門通德榜，殘陽寂寞出樵車。 柳門竹巷依依在，野草青苔日日多。 縱有鄰人解吹笛，山陽舊侶更誰過。 『參考』 《重別夢得》 柳宗元 二十年來萬事同，今朝岐路忽西東。 皇恩若許歸田去，晚歲當為鄰舍翁。 02 — 柳花詞三首 其二&nbsp; 輕飛不假風，輕落不委地。 撩亂舞晴空，發人無限思。 『參考』 其一 開從綠條上，散逐香風遠。 故取花落時，悠揚占春晚。 其三 晴天闇闇雪，來送青春暮。 無意似多情，千家萬家去。 03 — 酬瑞州吳大夫夜泊湘川見寄一絕 夜泊湘川逐客心，月明猿苦血沾襟。 湘妃舊竹痕猶淺，從此因君染更深。 04 — 傷段右丞 江海多豪氣，朝廷有直聲。 何言馬蹄下，一旦是佳城。 05 — 華山歌 洪壚作高山，元氣鼓其橐。 俄然神功就，峻拔在寥廓。 靈跡露指爪，殺氣見棱角。 凡木不敢生，神仙聿來托。 天資帝王宅，以我為關鑰。 能令下國人，一見換神骨。 高山固無限，如此方為嶽。 丈夫無特達，雖貴猶碌碌。 06 — 楊柳枝 楊子江頭煙景迷，隋家宮樹拂金堤。 嵯峨猶有當時色，半蘸波中水鳥棲。 07 — 觀雲篇 興雲感隂氣，疾走如見機。 晴來意態行，有若功成歸。 葱蘢含晚景，㓗白凝秋暉。 深夜渡銀漢，漠漠仙人衣。 08 — 賞牡丹 大和二年 (828) 庭前芍藥妖無格，池上芙蕖淨少情。 唯有牡丹真國色，花開時節動京城。 &nbsp;&nbsp;劉禹錫年表 &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;参考《新唐書》列傳第九十三韋王陸劉柳程 德宗&nbsp; &nbsp; &nbsp;&nbsp; 貞元六年(790) 十九歲前後，劉禹錫遊學洛陽、長安，在士林中獲得很高聲譽。 貞元九年(793)&nbsp; 與柳宗元同榜擢進士第，同年登博學宏辭科。兩年後再登吏部取士科，釋褐為 太子校書。 貞元十二年(796) 其父去世 貞元二十一年(805) 唐德宗駕崩後，李誦即位，是為唐順宗。 順宗 永貞元年(805) 永貞革新，擢屯田員外郎，判度支、鹽鐵案 憲宗 元和元年(806) 劉禹錫貶連州刺史，未至(走至荊南)，斥朗州司馬 元和八年(813) 夫人去世 元和九年(814) 十二月得詔，與柳宗元被召回長安，回程途中（元和十年三月）禹錫作《元和十年，自朗州承詔至京，戲贈看花諸君子》詩，再出為播州刺史，幸有御史中丞裴度、柳宗元諸人幫助，後改為連州刺史 元和十四年(819) 劉母去世，母喪得以離開連州。回程途中，得知柳宗元去世的消息。《重至衡陽傷柳儀曹》 穆宗 長慶元年(821) 冬，改夔州刺史 長慶四年(824) 夏，調和州刺史，"陋室銘" 敬宗 寶歷二年(826) 調回洛陽任職東都尚書省。 寶歷三年(827) 返洛陽，作"再遊玄都觀" 文宗 大和二年(828) 再入朝，因宰相裴度兼集賢殿大學士，雅知禹錫，薦為禮部郎中、集賢直學士 大和五年(831) 裴度罷知政事，劉禹錫也被外放，任蘇州刺史 大和八年(834) 汝州刺史 大和九年(835) 同州刺史 武宗 會昌元年(841) 加檢校禮部尚書銜 會昌二年(842) 卒於洛陽，享年七十一歲，追贈戶部尚書，葬於河南滎陽(今鄭州滎陽） 

情人不还卧，冶游步明月。 ▲ 题图&nbsp;明 传仇英 游船图 北京时间：9月23日 22:00 01 — 风清觉时凉，明月天色高。 佳人理寒服，万结砧杵劳。 02 — 清露凝如玉，凉风中夜发。 情人不还卧，冶游步明月。 03 — 鸿雁搴南去，乳燕指北飞。 征人难为思，愿逐秋风归。 04 — 开窗秋月光，灭烛解罗裳。 合笑帷幌里，举体兰蕙香。 05 — 适忆三阳初，今已九秋暮。 追逐泰始乐，不觉华年度。 06 — 飘飘初秋夕，明月耀秋辉。 握腕同游戏，庭含媚素归。 07 — 秋夜凉风起，天高星月明。 兰房竞妆饰，绮帐待双情。 08 — 凉风开窗寝，斜月垂光照。 中宵无人语，罗幌有双笑。 09 — 金风扇素节，玉露凝成霜。 登高去来雁，惆怅客心伤。 10 — 草木不常荣，憔悴为秋霜。 今遇泰始世，年逢九春阳。 11 — 自从别欢来，何日不相思。 常恐秋叶零，无复莲条时。 12 — 掘作九州池，尽是大宅里。 处处种芙蓉，婉转得莲子。 13 — 初寒八九月，独缠自络丝。 寒衣尚未了，郎唤侬底为。 14 — 秋爱两两雁，春感双双燕。 兰鹰接野鸡，雉落谁当见。 15 — 仰头看桐树，桐花特可怜。 愿天无霜雪，梧子结千年。 16 — 白露朝夕生，秋风凄长夜。 忆郎须寒服，乘月捣白素。 17 — 秋风入窗里，罗帐起飘飏。 仰头看明月，寄情千里光。 18 — 别在三阳初，望还九秋暮。 恶见东流水，终年不西顾。 

待月东林月正圆，广庭无树草无烟。 ▲ 题图&nbsp;宋 赵伯驹 仙山楼阁图 局部 北京时间：9月21日 22:00 本期主持：Terry 01 — 《应王中丞思远咏月诗》 沈约 月华临静夜，夜静灭氛埃。 方晖竟户入，圆影隙中来。 高楼切思妇，西园游上才。 网轩映珠缀，应门照绿苔。 洞房殊未晓，清光信悠哉。 02 — 《望月诗》 萧纲 流辉入画堂，初照上梅梁。 形同七子镜，影类九秋霜。 桂花那不落，团扇与谁妆。 空闻北窗弹，未举西园觞。 03 — 《阳关曲 中秋月》 苏轼 中秋作本名小秦王，入腔即阳关曲。 暮云收尽溢清寒，银汉无声转玉盘。 此生此夜不长好，明月明年何处看。 04 — 《中秋待月》 陆龟蒙 转缺霜输上转迟， 好风偏似送佳期。 帘斜树隔情无限， 烛暗香残坐不辞。 最爱笙调闻北里， 渐看星潆失南箕。 何人为校清凉力， 欲减初圆及午时。 05 — 《八月十五日夜玩月》 刘禹锡 天将今夜月，一遍洗寰瀛。 暑退九霄净，秋澄万景清。 星辰让光彩，风露发晶英。 能变人间世，翛然是玉京。 06 — 《中秋月 其一》 晏殊 一轮霜影转庭梧，此夕羁人独向隅。 未必素娥无怅恨，玉蟾清冷桂华孤。 07 — 《秋宵月下有怀》 孟浩然 秋空明月悬，光彩露沾湿。 惊鹊栖未（不）定，飞萤捲帘入。 庭槐寒影疏，邻杵夜声急。 佳期旷何许，望望空伫立。 08 — 《鹤林寺中秋夜玩月》 许浑 待月东林月正圆，广庭无树草无烟。 中秋云尽（净）出沧海，半夜露寒当碧天。 轮彩（影）渐移金殿外，镜光犹挂玉楼前。 莫辞达曙殷勤望，一堕西岩又隔年。 09 — 《中秋玩月》 朱淑真 独占秋光盛，天工信有偏。 清晖千里共，皓魄十分圆。 兔影寒犹弄，蟾蜍老更坚。 只愁看未足，一去又轻年。 

风翻白浪花千片，雁点青天字一行。 ▲ 题图 宋 赵芾 江山万里图卷 局部 北京时间：9月20日 22:00 本期主持：Terry 01 — 郡中西园 闲园多芳草，春夏香靡靡。 深树足佳禽，旦暮鸣不已。 院门闭松竹，庭径穿兰芷。 爱彼池上桥，独来聊徙倚。 鱼依藻长乐，鸥见人暂起。 有时舟随风，尽日莲照水。 谁知郡府内，景物闲如此。 始悟諠静缘，何尝系远迩。 02 — 杭州春望 望海楼明照曙霞，护江堤白蹋晴沙。 涛声夜入伍员庙，柳色春藏苏小家。 红袖织绫誇柿蒂，青旗沽酒趁梨花。 谁开湖寺西南路，草绿裙腰一道斜。 03 — 江楼晚眺，景物鲜奇，吟玩成篇，寄水部张员外 澹烟疏雨间斜阳，江色鲜明海气凉。 蜃散云收破楼阁，虹残水照断桥梁。 风翻白浪花千片，雁点青天字一行。 好著丹青图画取，题诗寄与水曹郎。 04 — 古意 脉脉复脉脉，美人千里隔。 不见来几时，瑶草三四碧。 玉琴声悄悄，鸾镜尘幂幂。 昔为连理枝，今作分飞翮。 寄书多不达，加饭终无益。 心肠不自宽，衣带何由窄。 05 — 咏史 九年十一月作 秦磨利刀斩李斯，齐烧沸鼎烹郦其。 可怜黄绮入商洛，闲卧白云歌紫芝。 彼为菹醢机上尽，此为鸾皇天外飞。 去者逍遥来者死，乃知祸福非天为。 06 — 晚凉偶咏 日下西墙西，风来北窗北。 中有逐凉人，单床独栖息。 飘萧过云雨，摇曳归飞翼。 新叶多好阴，初筠有佳色。 幽深小池馆，优稳闲官职。 不爱勿复论，爱亦不易得。 07 — 筝 云髻飘萧绿，花颜旖旎红。 双眸剪秋水，十指剥春葱。 楚艳为门阀，秦声是女工。 甲明银玓瓅，柱触玉玲珑。 猿苦啼嫌月，莺娇语䛏风。 移愁来手底，送恨入弦中。 赵瑟清相似，胡琴闹不同。 慢弹回断雁，急奏转飞蓬。 霜佩锵还委，冰泉咽复通。 珠联千拍碎，刀截一声终。 倚丽精神定，矜能意态融。 歇时情不断，休去思无穷。 灯下青春夜，尊前白首翁。 且听应得在，老耳未多聋。 08 — 白羽扇 素是自然色，圆因裁制功。 飒如松起籁，飘似鹤翻空。 盛夏不销雪，终年无尽风。 引秋生手里，藏月入怀中。 麈尾斑非疋，蒲葵陋不同。 何人称相对，清瘦白须翁。 

春芽细炷千灯焰，夏蕊浓焚百和香。 ▲ 题图&nbsp;宋 佚名 古代花鸟长卷 局部 北京时间：9月19日 22:00 本期主持：Terry 01 — 简简吟 苏家小女名简简，芙蓉花腮柳叶眼。 十一把镜学点妆，十二抽针能绣裳。 十三行坐事调品，不肯迷头白地藏。 玲珑云髻生花（菜）样，飘飖风袖蔷薇香。 殊姿异态不可状，忽忽转动如有光。 二月繁霜杀桃李，明年欲嫁今年死。 丈人阿母勿悲啼，此女不是凡夫妻。 恐是天仙谪人世，只合人间十三岁。 大都好物不坚牢，彩云易散琉璃脆。 02 — 雨中题衰柳 湿屈青条折，寒飘黄叶多。 不知秋雨意，更遣欲如何。 03 — 大林寺桃花 人间四月芳菲尽，山寺桃花始盛开。 长恨春归无觅处，不知转入此中来。 04 — 李白墓 采石江边李白坟，绕田无限草连云。 可怜荒垄穷泉骨，曾有惊天动地文。 但是诗人多薄命，就中沦落不过君。 渚蘋溪草犹堪荐，大雅遗风不可闻。 05 — 后宫词 泪湿（尽）罗巾梦不成，夜深前殿按歌声。 红颜未老恩先断，斜倚薰笼坐到明。 06 — 落花 留春春不住，春归人寂寞。 厌风风不定，风起花萧索。 既兴风前叹，重命花下酌。 劝君尝绿醅，教人拾红萼。 桃飘火燄燄，梨堕雪漠漠。 独有病眼花，春风吹不落。 07 — 早朝 鼓动出新昌，鸡鸣赴建章。 翩翩稳鞍马，楚楚健衣裳。 宫漏传残夜，城阴送早凉。 月堤槐露气，风烛桦烟香。 双阙龙相对，千官雁一行。 汉庭方尚少，惭叹鬓如霜。 08 — 宿杜曲花下 觅得花千树，携来酒一壶。 懒归兼拟宿，未醉岂劳扶。 但惜春将晚，宁愁日渐晡。 篮舆为卧舍，漆盝是行厨。 斑竹盛茶匮，红泥罨饭炉。 眼前无所阙，身外更何须。 小面琵琶婢，苍头觱篥奴。 从君饱富贵，曾作此游无。 09 — 石榴树（石楠树） 可怜颜色好阴凉，叶剪红笺花扑霜。 伞盖低垂金翡翠，熏笼乱搭绣衣裳。 春芽细炷千灯燄，夏蕊浓焚百和香。 见说上林无此树，只教桃柳（李）占年芳。 『延伸阅读』 题山石榴花 一丛千朵压阑干，剪碎红绡却作团。 风袅舞腰香不尽，露销妆脸泪新乾。 蔷薇带刺攀应懒，菡萏生泥玩亦难。 争及此花檐户下，任人采弄尽人看。 戏问山石榴 小树山榴近砌栽，半含红萼带花来。 争知司马夫人妒，移到庭前便不开。 喜山石榴花开 去年自庐山移来 忠州州里今日花，庐山山头去时树。 已怜根损斩新栽，还喜花开依旧数。 赤玉何人少琴轸，红缬谁家合罗裤。 但知烂熳恣情开，莫怕南宾桃李妒。 题孤山寺山石榴花示诸僧众 山榴花似结红巾，容艳新妍占断春。 色相故关行道地，香尘拟触坐禅人。 瞿昙弟子君知否，恐是天魔女化身。 山石榴花十二韵 晔晔复煌煌，花中无比方。 艳夭宜小院，条短称低廊。 本是山头物，今为砌下芳。 千丛相向背，万朵互低昂。 照灼连朱槛，玲珑映粉墙。 风来添意态，日出助晶光。 渐绽胭脂萼，犹含琴轸房。 离披乱剪綵，斑駮未匀妆。 绛焰灯千炷，红裙妓一行。 此时逢国色，何处觅天香？ 恐合栽金阙，思将献玉皇。 好差青鸟使，封作百花王。 

湌六气而饮沆瀣兮，漱正阳而含朝霞。 ▲ 题图 马王堆T型帛画 北京时间：9月17日 22:00 &nbsp;01 &nbsp; — 悲时俗之迫阨è兮，愿轻举而远游。 质菲薄而无因兮，焉托乘而上浮？ 遭沈浊而污秽兮，独郁结其谁语！ 夜耿耿而不寐兮，魂茕茕而至曙。 惟天地之无穷兮，哀人生之长勤， 往者余弗及兮，来者吾不闻， 步徙倚而遥思兮，怊chāo惝chǎng恍huǎng而乖怀。 意荒忽而流荡兮，心愁凄而增悲。 神儵shū忽而不反兮，形枯槁而独留。 内惟省以端操兮，求正气之所由。 漠虚静以恬愉兮，澹无为而自得。 闻赤松之清尘兮，愿承风乎遗则。 贵真人之休德兮，美往世之登仙， 与化去而不见兮，名声著而日延。 奇傅说yuè之托辰星兮，羡韩众之得一。 形穆穆以浸远兮，离人群而遁逸。 因气变而遂曾举兮，忽神奔而鬼怪。 时仿佛以遥见兮，精皎皎以往来。 绝纷埃而淑尤兮，终不反其故都。 免众患而不惧兮，世莫知其所如。 恐天时之代序兮，耀灵晔而西征。 微霜降而下沦兮，悼芳草之先零。 聊仿佯而逍遥兮，永历年而无成。 谁可与玩斯遗芳兮？晨向风而舒情。 高阳邈以远兮，余将焉所程？ 1.迫阨（è）：困阻灾难。 2.焉托乘：以什么作为寄托、乘载的工具。 3.茕（qióng）茕：孤独之貌。 4.怊（chāo）惝（chǎng）怳（huǎng）：惆怅失意。乖怀：心愿违背，心气不顺。 5.儵（shū）忽：同“倏忽”，一会儿。 6.端操：端正操守。 7.赤松：赤松子，古之仙人，传说神农时为雨师。 8.休德：美德。 9.化去：指仙去。 10.傅说（yuè）：殷高宗武丁的宰相，传说他死后，精魂乘星上天。 11.韩众：即韩终，春秋齐人，为王采药，王不肯服，于是他自己服下成仙。 12.浸：渐。 13.曾：同“层”。 14.淑尤：王逸《楚辞章句》：“淑，善也；尤，过也；言行道修善过先祖也。” 15.如：往。 16.耀灵：太阳。晔（yè）：光耀。 17.仿（fǎng）佯（yáng）：同“彷徉”，即彷徨、徜徉。 18.高阳：高阳氏之帝，即颛顼。 19.程：效法。 02 — 重曰： 春秋忽其不淹兮，奚久留此故居。 轩辕不可攀援兮，吾将从王乔而娱戏。 湌cān六气而饮沆瀣兮，漱正阳而含朝霞。 保神明之清澄兮，精气入而粗秽除。 顺凯风以从游兮，至南巢而壹息。 见王子而宿之兮，审壹气之和德。 曰：“道可受兮，不可传。 其小无内兮，其大无垠。 无滑而魂兮，彼将自然。 壹气孔神兮，于中夜存。 虚以待之存，无为之先。 庶类以成兮，此德之门。” 20.重（chóng）：音节的名称，有另起的意思。 21.淹：滞留。 22.轩辕：即黄帝，姓公孙，名轩辕。 23.王乔：即王子乔，传说中得道成仙者，据说他是周灵王之子，故以王子为称，也叫王子晋。 24.六气：据道家之说，世上有天地四时六种精气，修炼者服食之即能成仙。沆（hàng）瀣（xiè）：露水。 25正阳：六气中夏时之气。 26.神明：指人的精神。 27.凯风：南风。 28.壹气：纯一不杂之气。 29.内：同“纳”，容纳。 30.滑：紊乱。 31.孔：甚，很。 32.庶类：众类万物。 03 — 闻至贵而遂徂兮，忽乎吾将行。 仍羽人于丹丘，留不死之旧乡。 朝濯发于汤谷兮，夕晞余身兮九阳。 吸飞泉之微液兮，怀琬琰yǎn之华英。 玉色頩pīng以脕wàn颜兮，精醇粹而始壮。 质销铄以汋zhuó约兮，神要眇以淫放。 嘉南州之炎德兮，丽桂树之冬荣。 山萧条而无兽兮，野寂漠其无人。 载营魄而登霞兮，掩浮云而上征。 33.羽人：羽化升天的仙人。丹丘：仙境之地。 34.汤谷：同“旸谷”，日出之处。 35.九阳：古时传说，旸谷有扶桑树，上有一个太阳，下有九个太阳，十个太阳轮流值班一天。 36.琬琰（yǎn）：美玉。 37.頩（pīng）：貌美。脕颜：滋润颜面。 38.汋（zhuó）约：同“绰约”，柔美。 39.淫放：指洒脱不受拘束。 40.寂漠：空旷，寂静。 41.登霞：上升云层外。 04 — 命天阍hūn其开关兮，排阊阖而望予。 召丰隆使先导兮，问大微之所居。 集重阳入帝宫兮，造旬始而观清都。 朝发轫于太仪兮，夕始临乎于微闾。 屯余车之万乘兮，纷容与而并驰。 驾八龙之蜿蜿兮，载云旗之逶蛇。 建雄虹之采旄兮，五色杂而炫耀。 服偃蹇jiǎn以低昂兮，骖连蜷以骄骜。 骑胶葛以杂乱兮，斑漫衍而方行。 撰余辔而正策兮，吾将过乎句芒。 历太皓以右转兮，前飞廉以启路。 阳杲杲gǎo其未光兮，凌天地以径度。 风伯为作先驱兮，氛埃辟而清凉。 凤皇翼其承旂qí兮，遇蓐收乎西皇。 擥慧星以为旍jīng兮，举斗柄以为麾。 叛陆离其上下兮，游惊雾之流波。 时暖ài曃dài其曭tǎng莽兮，召玄武而奔属。 后文昌使掌行兮，选署众神以并毂。 路曼曼其修远兮，徐弭节而高厉。 左雨师使径侍兮，右雷公以为卫。 欲度世以忘归兮，意恣睢以担挢jiǎo。 内欣欣而自美兮，聊媮tōu娱以淫乐。 42.天阍（hūn）：天宫的看门人。 43.阊（chāng）阖（hé）：天门。 44.丰隆：雷神，一说云神。 45.大微：即“太微”，天帝的南宫。 46.旬始：星宿名。清都：天宫之名。 47.发轫（rèn）：发车。太仪：天上的太仪殿。 48.微闾：医巫闾山，古人认为神仙所居。 49.逶（wēi）蛇（yí）：同“逶迤”，卷曲而延伸的样子。 50.旄（máo）：古代一种用牦牛尾装饰旗杆顶部的旗子。 51.服：中间两匹驾车的马。偃蹇（jiǎn）：宛转之貌。 52.连蜷：指马身马蹄弯曲之状。 53.胶葛：纠葛，交错杂乱。 54.斑：同“班”，队列。曼衍：绵绵不绝。 55.句芒：东方木神之名。 56.太皓：同“太皞”，东方上帝之名。 57.飞廉：风伯之名。 58.杲（gǎo）杲：明亮的样子。 59.旂（qí）：画龙系铜铃的旗。 60.蓐（rù）收：金神之名，为西方上帝少昊之子。西皇：即少昊。 61.旍（jīng）：旗帜。 62.暧（ài）曃（dài）：昏暗不明。曭（tǎng）莽：幽暗迷濛。 63.玄武：二十八宿中北方七宿的总称，为龟蛇合体之象。 64.弭节：按节缓行。 65.担挢（jiǎo）：飞升。 66.婾（tōu）：同“偷”。 05 — 涉青云以泛滥游兮，忽临睨nì夫旧乡。 仆夫怀余心悲兮，边马顾而不行。 思旧故以想像兮，长太息而掩涕。 氾容与而遐举兮，聊抑志而自弭。 指炎神而直驰兮，吾将往乎南疑。 览方外之荒忽兮，沛罔象而自浮。 祝融戒而还衡兮，腾告鸾鸟迎宓fú妃。 张《咸池》奏《承云》兮，二女御《九韶》歌。 使湘灵鼓瑟兮，令海若舞冯夷。 玄螭chī虫象并出进兮，形蟉liú虬qiú而逶蛇。 雌霓便娟以增挠兮，鸾鸟轩翥zhù而翔飞。 音乐博衍无终极兮，焉乃逝以徘徊。 舒并节以驰骛兮，逴chuō绝垠yín乎寒门。 轶迅风于清源兮，从颛琐乎增冰。 历玄冥以邪径兮，乘间维以反顾。 召黔瀛而见之兮，为余先乎平路。 经营四方兮，周流六漠。 上至列缺兮，降望大壑。 下峥嵘而无地兮，上寥廓而无天。 视倏忽而无见兮，听惝恍而无闻。 超无为以至清兮，与泰初而为邻。 67.睨（nì）：斜视。 68.自弭：自我宽解，自我安慰。 69.南疑：南方的九嶷山。 70.罔象：犹云汪洋。 71.祝融：火神之名。衡：车辕头上的横木。还衡，回车。 72.宓（fú）妃：伏羲氏之女，洛水女神。 73.咸池、承云：都是传为黄帝所作的乐曲名。 74.二女：舜帝的两位妃子娥皇、女英，她们是尧帝的女儿。九韶：舜帝命咸黑所作的乐曲。 75.海若：海神。冯夷：河神河伯。 76.螭（chī）：古代传说中一种没有角的龙。虫象：水怪。 77.蟉（liú）虬（qiú）：屈曲盘绕貌。 78.便娟：轻盈美好貌。增挠：层绕。增，通“层”；挠，通“绕”。 79.轩翥（zhù）：高飞。 80.博衍：舒展绵延。 81.逴（chuō）：远。绝垠（yín）：指天边。寒门：北极之山。 82.清源：传说中八风之府。 83.颛（zhuān）顼（xū）：北方上帝之名。 84.玄冥：北方水神。 85.黔瀛：“瀛”一作“羸”，即黔雷，造化之神。 86.列缺：闪电。 87.峥嵘：此谓深远之貌。 88.泰初：天地万物的元气。 [图片评论] ▲ 图 赵孟頫书 屈原 《远游》 Reference： 司马相如《大人赋》 

脉脉广川流，驱马历长洲。鹊飞山月曙，蝉噪野风秋。 ▲ 题图&nbsp;南宋&nbsp;赵伯驹 江山秋色图卷 北京时间：9月16日 22:00 “贞观人的高傲已尽数体现篇” 01 — 《初晴应教》 虞世南 初日明燕馆，新溜满梁池。 归云半入岭，残滴尚悬枝。 02 — 《咏萤》 虞世南 的历流光小，飘飖弱翅轻。 恐畏无人识，独自暗中明。 03 — 《蝉》 虞世南 垂緌饮清露，流响出疏桐。 居高声自远，非是藉秋风。 04 — 《过酒家五首&nbsp;其二》 王绩 此日长昏饮，非关养性灵。 眼看人尽醉，何忍独为醒。 05 — 《过酒家五首&nbsp;其三》 王绩 竹叶连糟翠，蒲萄带曲红。 相逢不令尽，别后为谁空。 06 — 《初春》 王绩 春来日渐长，醉客喜年光。 稍觉池亭好，偏宜酒瓮香。 07 — 《秋夜喜遇王处士》 王绩 北场芸藿罢，东皋刈黍归。 相逢秋月满，更值夜萤飞。 08 — 《入朝洛堤步行》 上官仪 脉脉广川流，驱马历长洲。 鹊飞山月曙，蝉噪野风秋。 09 — 《辽东山夜临秋》 李世民 烟生遥岸隐，月落半崖阴。 连山惊鸟乱，隔岫断猿吟。 〖海选落榜〗 《赋得弱柳鸣秋蝉》 李世民 散影玉阶柳，含翠隐鸣蝉。 微形藏叶里，乱响出风前。 《赐萧瑀》 李世民 疾风知劲草，板荡识诚臣。 勇夫安识义，智者必怀仁。 《咏乌》 李义府 日里飏朝彩，琴中伴夜啼。 上林如许（多少）树，不借一枝栖。 《落叶》 孔绍安 早秋惊落叶，飘零似客心。 翻飞未肯下，犹言惜故林。 

古路无行客，寒山独见君。 ▲ 题图&nbsp;金 佚名 太古遗民 江山行旅图 北京时间：9月14日 22:00 01 — 使还至（自）菱陂（波，坡）驿渡浉水作&nbsp; 清川已再涉，疲马共西还。 何事行人倦，终年流水闲。 孤烟飞（出）广泽，一鸟向空山。 愁入云峰里，苍苍闭古关。 02 — 碧涧别墅喜皇甫侍御相访&nbsp; &nbsp; 荒村带返照，落叶乱纷纷。 古路无行客，寒山独见君。 野桥经雨断，涧水向田分。 不为怜同病，何人到白云。 03 — 初到碧涧招明契上人&nbsp;&nbsp; 渐老知身累，初寒曝背眠。 白云留永日，黄叶减馀年。 猿护窗前树，泉浇谷后（口）田。 沃洲能共隐，不用道林钱。 04 — 秋夜肃公房喜普门上人自阳羡山至 山栖久不见，林下偶同游。 早晚来香积，何人住沃洲。 寒禽惊后（独）夜（晚），古木带高秋。 却入千峰去，孤云不可留。 05 — 集梁耿开元寺所居院&nbsp; 到君幽卧处，为我埽莓苔。 花雨晴天落，松风终日来。 路经深竹过，门向远山开。 岂得长高枕，中朝正用才。 06 — 秋日登吴公台上寺远眺寺即陈将吴明彻战场（地） 古台摇落后，秋日（入）望乡心。 野寺人来少，云峰水隔深。 夕阳依旧垒，寒磬满空林。 惆怅南朝事，长江独至今。 07 — 移使鄂州次岘阳馆怀旧居&nbsp;&nbsp; 多惭恩未报，敢问路何长。 万里通秋雁，千峰共夕阳。 旧游成远道，此去更违（迷）乡。 草露深（空）山里，朝朝落（满）客裳。 【参考】 送少微上人游天台&nbsp;&nbsp; 石桥人不到，独往更迢迢。 乞食山家少，寻钟野路遥。 松门风自扫，瀑布雪难消。 秋夜闻清梵，馀音逐海潮。 晚次苦竹馆却忆干越旧游&nbsp; &nbsp; 匹马风尘色，千峰旦暮时。 遥看落日尽，独向远山迟。 故驿花临道，荒村竹映篱。 谁怜却回首，步步恋南枝。 酬张夏&nbsp;&nbsp; 几岁依穷海，颓年惜故阴。 剑寒空有气，松老欲无心。 玩雪劳相访，看山正独吟。 孤舟且莫去，前路水云深。 

奈何以非金石之质，欲与草木而争荣？ ▲ 题图&nbsp;元 赵孟頮 秋声赋 局部 北京时间：9月13日 22:00 01 — 欧阳子方夜读书，闻有声自西南来者，悚然，而听之，曰：“异哉！”初淅沥以萧飒，忽奔腾而砰湃；如波涛夜惊，风雨骤至。其触于物也，鏦鏦cōng铮铮，金铁皆鸣；又如赴敌之兵，衔枚疾走，不闻号令，但闻人马之行声。 02 — 予谓童子：“此何声也？汝出视之。”童子曰：“星月皎洁，明河在天，四无人声，声在树间。” 予曰：“噫嘻，悲哉！此秋声也，胡为而来哉？盖夫秋之为状也：其色惨淡，烟霏云敛；其容清明，天高日晶；其气栗冽，砭人肌骨；其意萧条，山川寂寥。故其为声也，凄凄切切，呼号愤发。丰草绿缛而争茂，佳木葱笼而可悦；草拂之而色变，木遭之而叶脱；其所以摧败零落者，乃其一气之馀烈。 03 — 夫秋，刑官也，于时为阴：又兵象也，于行为金，是谓天地之义气，常以肃杀而为心。天之于物，春生秋实。故其在乐也，商声主西方之音，夷则为七月之律。商，伤也；物既老而悲伤。夷，戮也；物过盛而当杀。 04 — 嗟乎，草木无情，有时飘零。人为动物，惟物之灵。百忧感其心，万事劳其形。有动于中，必摇其精。而况思其力之所不及，忧其智之所不能；宜其渥然丹者为槁木，黟yī然黑者为星星。奈何以非金石之质，欲与草木而争荣？念谁为之戕贼，亦何恨乎秋声！” 童子莫对，垂头而睡。但闻四壁虫声唧唧，如助予之叹息。 [图片评论] ▲ 图&nbsp;清 费丹旭 《秋声赋图》 

寥落野陂畔，独行思有馀。 ▲ 题图&nbsp;北宋 郭熙 秋山行旅图 局部 北京时间：9月12日 22:00 本期主持：Terry 01 — 李都尉古剑 古剑寒黯黯，铸来几千秋。 白光纳日月，紫气排斗牛。 有客借一观，爱之不敢求。 湛然玉匣中，秋水澄不流。 至宝有本性，精刚无与俦。 可使寸寸折，不能绕指柔。 愿快直士心，将断佞臣头。 不愿报小怨，夜半刺私雠。 劝君慎所用，无作神兵羞。 02 — 续古诗十首 其十 春旦日初出，曈曈耀晨辉。 草木照未远，浮云已蔽之。 天地黯以晦，当午如昏时。 虽有东南风，力微不能吹。 中园何所有，满地青青葵。 阳光委云上，倾心欲何依。 03 — 八月十五日夜禁中独直对月忆元九 （元稹排行第九，因以称之。白居易815年《与元九书》） 银台金阙夕沈沈，独宿相思在翰林。 三五夜中新月色，二千里外故人心。 渚宫东面烟波冷，浴殿西头钟漏深。 犹恐清光不同见，江陵卑湿足秋阴。 04 — 东坡秋意寄元八 （名宗简，字居敬，排行第八，河南人，举进士，官至京兆少尹） 寥落野陂畔，独行思有馀。 秋荷病叶上，白露大如珠。 忽忆同赏地，曲江东北隅。 秋池少游客，唯我与君俱。 啼蛩隐红蓼，瘦马蹋青芜。 当时与今日，俱是暮秋初。 节物苦相似，时景亦无馀。 唯有人分散，经年不得书。 05 — 读谢灵运诗 吾闻达士道，穷通顺冥数。 通乃朝廷来，穷即江湖去。 谢公才廓落，与世不相遇。 壮志郁不用，须有所泄处。 泄为山水诗，逸韵谐奇趣。 大必笼天海，细不遗草树。 岂惟玩景物，亦欲摅心素。 往往即事中，未能忘兴谕。 因知康乐作，不独在章句。 06 — 答梦得八月十五日夜玩月见寄 南国碧云客，东京白首翁。 松江初有月，伊水正无风。 远思两乡断，清光千里同。 不知娃馆上，何似石楼中。 【参考】 酬梦得霜夜对月见怀 凄清冬夜景，摇落长年情。 月带新霜色，砧和远雁声。 暖怜炉火近，寒觉被衣轻。 枕上酬佳句，诗成梦不成。 07 — 秋月 夜初色苍然，夜深光浩然。 稍转西廊下，渐满南窗前。 况是绿芜地，复兹清露天。 落叶声策策，惊鸟影翩翩。 栖禽尚不稳，愁人安可眠。 08 — 逍遥咏 亦莫恋此身，亦莫厌此身。 此身何足恋，万劫烦恼根。 此身何足厌，一聚虚空尘。 无恋亦无厌，始是逍遥人。 参考文献：《白氏长庆集》 五十卷，凡二千二百五十一首 

乱烟笼碧砌，飞月向南端。寂寂离亭掩，江山此夜寒。 ▲ 题图&nbsp;南宋 赵伯驹 江山秋色图卷 局部 北京时间：9月9日 22:00 本期主持：Chen 中古Club启动万首唐人绝句计划。 宋洪迈有集《万首唐人绝句》，我们将从中海选出部分作为诗单夜读，佳作多者如王（一）勃单人出道，也可组团出道。每x期（这还没想好QwQ）进行一次投票活动，pick出club最高人气の绝句。 一起来票选最佳绝句吧！ 01 — 春游 客念纷无极，春泪倍成行。 今朝花树下，不觉恋年光。 02 — 夜兴 野烟含夕渚，山月照秋林。 还将中散兴，来偶步兵琴。 03 — 临江二首 其二 去骖嘶别路，归棹隐寒洲。 江皋木叶下，应想故城秋。 04 — 江亭夜月送别二首 其二 乱烟笼碧砌，飞月向南端。 寂寂离亭掩，江山此夜寒。 05 — 早春野望 江旷春潮白，山长晓岫青。 他乡临睨极，花柳映边亭。 06 — 山中 长江悲已滞，万里念将归。 况属高风晚，山山黄叶飞。 &nbsp; 07 — 冬郊行望 桂密岩花白，梨疏林叶红。 江皋寒望尽，归念断征篷。 08 — 普安建阴题壁 江汉深无极，梁岷不可攀。 山川云雾里，游子几时还。 09 — 蜀中九日 &nbsp;一作《和邵大震》，一作《蜀中九日登玄武山旅眺》 九月九日望乡台，他席他乡送客杯。 人情已厌南中苦，鸿雁那从北地来？ 

猿啼知谷晚，蝉咽觉山秋。 ▲ 题图&nbsp;北宋 范宽 烟岚秋晓图卷 局部 北京时间：9月7日 22:00 01 — 咏秋诗 江回 祝融解炎辔，蓐收起凉驾。 高风催节变，凝露督物化。 长林悲素秋，茂草思朱夏。 鸣雁薄云岭，蟋蟀吟深榭。 寒蝉向夕号，惊飙激中夜。 感物增人怀，凄然无欣暇。 02 — 萤火赞 郭璞 熠耀宵行，虫之微么。 出自腐草，烟若散漂。 物之相喣，孰知其陶。 03 — 秋怀诗 谢惠连 平生无志意，少小婴忧患。 如何乘苦心，矧复值秋晏。 皎皎天月明，奕奕河宿烂。 萧瑟含风蝉，寥唳度云雁。 寒商动清闺，孤灯暧幽幔。 耿介繁虑积，展转长宵半。 夷险难豫谋，倚伏昧前算。 虽好相如达，不同长卿慢。 颇悦郑生偃，无取白衣宦。 未知古人心，且从性所玩。 宾至可命觞，朋来当染翰。 高台骤登践，清浅时陵乱。 颓魄不再圆，倾羲无两旦。 金石终销毁，丹青暂雕焕。 各勉玄发欢，无贻白首叹。 因歌遂成赋，聊用布亲串。 04 — 古意 其二 王融 霜气下孟津，秋风度函谷。 念君凄已寒，当轩卷罗縠。 纤手废裁缝，曲鬓罢膏沐。 千里不相闻，寸心郁纷蕴。 况复飞萤夜，木叶乱纷纷。 05 — 与柳恽相赠答诗六首 其六 吴均 秋云静晚天，寒夜方绵绵。 闻君吹急管，相思杂采莲。 别离未几日，高月三成弦。 蹀叠黄河浪，嘶喝陇头蝉。 寄君蘼芜叶，插着丛台边。 06 — 秋闺夜思诗 萧纲 非关长信别，讵是良人征。 九重忽不见，万恨满心生。 夕门掩鱼钥，宵床悲画屏。 迥月临窗度，吟虫绕砌鸣。 初霜霣细叶，秋风驱乱萤。 故妆犹累日，新衣襞未成。 欲知妾不寐，城外捣衣声。 07 — 照帙秋萤诗 阳缙 秋窗馀照尽，入暗早萤来。 忽聚还同色，恒然讵落灰。 飞影黄金散，依帷缥帙开。 含明终不息，夜月空徘徊。 08 — 咏萤火诗 沈旋 火中变腐草，明灭靡恒调。 雨坠弗亏光，阳升反夺照。 泊树类奔星，集草疑馀燎。 望之如可灼，揽之徒有耀。 09 — 山池应令 徐陵 画舸图仙兽，飞艎挂采斿。 榜人事金桨，钓女饰银钩。 细萍时带楫，低荷乍入舟。 猿啼知谷晚，蝉咽觉山秋。 

天涯从宦，吴楚异乡。此绳一系，终不可逭。 ▲ 题图&nbsp;清院本 清明上河图 娶嫁 北京时间：9月6日 22:00 01 — 杜陵韦固，少孤，思早娶妇，多岐求婚，必无成而罢。元和二年，将游清河，旅次宋城南店。客有以前清河司马潘昉女见议者，来日先明期于店西龙兴寺门。固以求之意切，旦往焉，斜月尚明。有老人倚布囊，坐于阶上，向月捡书。固步觇之，不识其字；既非虫篆八分科斗之势，又非梵书。 因问曰："老父所寻者何书？固少小苦学，世间之字，自谓无不识者，西国梵字，亦能读之，唯此书目所未睹，如何？" 老人笑曰："此非世间书，君因何得见？" 固曰："非世间书则何也？" 曰："幽冥之书。" 固曰："幽冥之人，何以到此？" 曰："君行自早，非某不当来也。凡幽吏皆掌人生之事，掌人可不行冥中乎？今道途之行，人鬼各半，自不辨尔。" 固曰："然则君又何掌？" 曰："天下之婚牍耳。" 固喜曰："固少孤，常愿早娶，以广胤嗣。尔来十年，多方求之，竟不遂意。今者人有期此，与议潘司马女，可以成乎？" 曰："未也。命苟未合，虽降衣缨而求屠博，尚不可得，况郡佐乎？君之妇，适三岁矣。年十七，当入君门。" 因问："囊中何物？" 曰："赤绳子耳。以系夫妻之足。及其生，则潜用相系，虽仇敌之家，贵贱悬隔，天涯从宦，吴楚异乡。此绳一系，终不可逭。君之脚，已系于彼矣。他求何益？" 曰："固妻安在？其家何为？" 曰："此店北，卖菜陈婆女耳。" 固曰："可见乎？" 曰："陈尝抱来，鬻菜于市。能随我行，当即示君。" 02 — 及明，所期不至。老人卷书揭囊而行。固逐之，入菜市。有眇妪，抱三岁女来，弊陋亦甚。老人指曰，“此君之妻也。” 固怒曰：“杀之可乎？” 老人曰：“此人命当食天禄，因子而食邑，庸可杀乎？” 老人遂隐。固骂曰：“老鬼妖妄如此。吾士大夫之家，娶妇必敌，苟不能娶，即声伎之美者，或援立之，奈何婚眇妪之陋女？” 磨一小刀子，付其奴曰，“汝素干事，能为我杀彼女，赐汝万钱。” 奴曰：“诺。” 明日，袖刀入菜行中，于众中刺之而走。一市纷扰，固与奴奔走获免。问奴曰：“所刺中否？” 曰：“初刺其心，不幸才中眉间。” 尔后，固屡求婚，终无所遂。 03 — 又十四年，以父荫参相州军。刺史王泰俾摄司户掾，专鞫词狱，以为能，因妻以其女，可年十六七，容色华丽。固称惬之极。然其眉间，常贴一花子，虽沐浴寝处，未尝暂去。岁余，固讶之，忽忆昔日奴刀中眉间之说，因逼问之。妻潸然曰：“妾郡守之犹子也，非其女也。畴昔父曾宰宋城，终其官。时妾在襁褓，母兄次没，唯一庄在宋城南，与乳母陈氏居，去店近，鬻蔬以给朝夕。陈氏怜小，不忍暂弃。三岁时，抱行市中，为狂贼所刺，刀痕尚在，故以花子覆之。七八年前，叔从事卢龙，遂得在左右。仁念以为女嫁君耳。” 固曰：“陈氏眇乎？” 曰：“然。何以知之？” 固曰：“所刺者固也。” 乃曰：“奇也！命也！” 因尽言之，相敬愈极。后生男鲲，为雁门太守，封太原郡太夫人。乃知阴骘人之定，不可变也。 宋城宰闻之，题其店曰：“定婚店”。 

逝将归老，殆是前缘。 [图片评论] ▲ 题图&nbsp;苏轼《江上帖》1101年 台北故宫藏 北京时间：9月4日 22:00 本期主持：Chen 紀念蘇軾逝世920週年。 01 — 除夜野宿常州城外二首 其一 熙宁六年&nbsp;1073 行歌野哭两堪悲，远火低星渐向微。 病眼不眠非守岁，乡音无伴苦思归。 重衾脚冷知霜重，新沐头轻感发稀。 多谢残灯不嫌客，孤舟一夜许相依。 02 — 常州太平寺观牡丹 熙宁七年 1074 武林千叶照观空，别后湖山几信风。 自笑眼花红绿眩，还将白首对鞓红。 03 — 菩萨蛮 元丰七年 1084 买田阳羡吾将老。从来只为溪山好。 来往一虚舟。聊从物外游。 有书仍懒著。且漫歌归去。 筋力不辞诗。要须风雨时。 [图片评论] ▲&nbsp;图&nbsp;苏轼&nbsp;《经训堂版楚颂帖》1084年 台北故宫藏 （吾来阳羡，船入荆溪，意思豁然。如惬平生之欲，逝将归老，殆是前缘。王逸少云，我卒当以乐死，殆非虚言。吾性好种植，能手自接果木，尤好栽橘。阳羡在洞庭上，柑橘栽至易得。当买一小园，种柑橘三百本。屈原作《橘颂》，吾园落成，当作一亭，名之曰楚颂。元丰七年十月二日书。) 04 — 满庭芳 元丰八年 1085 余谪居黄州五年，将赴临汝，作满庭芳一篇别黄人。既至南郡，蒙恩放归阳羡，复作一篇 归去来兮，清溪无底，上有千仞嵯峨。 画楼东畔，天远夕阳多。 老去君恩未报，空回首、弹铗悲歌。 船头转，长风万里，归马驻平坡。 无何，何处有，银潢尽处，天女停梭。 问何事人间，久戏风波。 顾谓同来稚子，应烂汝、腰下长柯。 青衫破，群仙笑我，千缕挂烟蓑。 05 — 与孟震同游常州僧舍三首 其一 元丰八年 1085 年来转觉此生浮，又作三吴浪漫游。 忽见东平孟君子，梦中相对说黄州。 06 — 蝶恋花 元丰八年 1085 云水萦回溪上路。 叠叠青山，环绕溪东注。 月白沙汀翘宿鹭。 更无一点尘来处。 溪叟相看私自语。 底事区区，苦要为官去。 尊酒不空田百亩。 归来分得闲中趣。 07 — 游太平寺净土院，观牡丹中有淡黄一朵，特奇，为作小诗 元祐六年 1091 醉中眼缬自斓斑，天雨曼陀照玉盘。 一朵淡黄微拂掠，鞓红魏紫不须看。 08 — 归朝欢· 和苏伯固 元祐九年 1094 我梦扁舟浮震泽。雪浪摇空千顷白。 觉来满眼是庐山，倚天无数开青壁。 此生长接淅。与君同是江南客。 梦中游，觉来清赏，同作飞梭掷。 明日西风还挂席。唱我新词泪沾臆。 灵均去后楚山空，澧阳兰芷无颜色。 君才如梦得。武陵更在西南极。 竹枝词，莫徭新唱，谁谓古今隔。 09 — 答径山琳长老 建中靖国元年七月廿六日 1101 与君皆丙子，各已三万日。 一日一千偈，电往那容诘。 大患缘有身，无身则无疾。 平生笑罗什，神咒真浪出。 苏轼的退休计划和年表 嘉祐二年（1057年）苏轼与常州阳羡蒋之奇、单锡同榜进士。参加琼林宴时，三人同坐一桌，席间蒋之奇向苏东坡介绍家乡风景，并邀相游。苏东坡与其定下卜居常州的“鸡黍之约”。 熙宁六年（1073年）十一月，苏轼任杭州通判，奉命往常州、润州（今江苏镇江）一带赈饥（旱灾）。于十二月下旬至常州无锡县。除夕下午，船抵常州城东，苏东坡下令泊舟夜宿。&nbsp; 熙宁七年（1074年）一月到阳羡，住单锡家，相托买田阳羡，退休计划启动。五月，至交好友钱公辅逝世，苏轼在常州吊丧，并作《钱君倚哀词》曰：“吾行四方而无归兮，逝将此焉止息。” 同年转任密州太守。 元丰二年(1079 年) 调任湖州知州，常州宜兴的亲友纷纷组团前去探望。七月，苏轼因“乌台诗案"被捕。 元丰三年(1080 年) 贬黄州。 元丰七年(1084年) 苏轼离开黄州，赴汝州就任，专程逗留常州，游览阳羡。九月实地考察，谋求购田置舍，安排退休事宜。十月，上《乞常州居住表》。没有得到回复。年底至泗州，又上《再上乞常州居住表》。 元丰八年(1085年) 二月，帝从其请，改常州团练副使。苏轼折返，喜至常州居住。三月，宋哲宗即位，司马光为相，苏轼复为朝奉郎知登州。退休计划搁浅。 元祐四年（1089年）任龙图阁学士、知杭州。 元祐六年（1091年）他又被召回朝。八月，调往颍州任知州。 绍圣元年（1094年）贬惠州。 绍圣四年（1097年）贬儋州。 元符三年（1100年）正月，徽宗即位，准许苏轼北上。六月最后一次见秦观。九月与儿子们团聚同行。 建中靖国元年（1101年）四月苏辙来书，盼望兄长到许昌定居。钱世雄（钱公辅子）来书相约金山见面。苏轼回信：“今已决计居常州，借得一孙家宅，极佳”。最后一次游庐山。四月底至金陵，书《江上帖》。见米芾，米芾邀请他到镇江小住。五月会钱世雄于金山。六月一日，访问米芾的东园。期间题自画像：心似已灰之木，身如不系之舟。问汝平生功业，黄州惠州儋州。两人吃过量冷饮，身体渐渐不适。 六月十五日抵达常州，上表請老，以本官致仕。七月十五日，热毒发作。二十五日病危，维琳方丈从杭州赶到。二十八日，在儿子们，钱世雄和维琳方丈陪伴中逝世。 Reference &lt;东坡毗陵诗文编年&gt; 题图《江上帖》又名《邂逅帖》，是给杜孟坚的手札。苏轼传世的最后墨迹。释文：轼启江上。邂逅俯仰八年，怀仰世契，感怅不已。辱书且审，起居佳胜。令弟爱子，各想康福。余非面莫既，人回怱怱不宣。轼再拜。知县朝奉阁下。四月廿八日。 

华殿尘兮玉阶菭，中庭萋兮绿草生。 ▲ 题图&nbsp;晋 顾恺之 女史箴图卷 宋白描摹本 北京时间：9月3日 22:00 01 — 承祖考之遗德兮，何性命之淑灵，登薄躯于宫阙兮，充下陈于后庭。蒙圣皇之渥惠兮，当日月之盛明，扬光烈之翕赫兮，奉隆宠于增成。既过幸于非位兮，窃庶几乎嘉时，每寤寐而累息兮，申佩离以自思，陈女图以镜监兮，顾女史而问诗。悲晨妇之作戒兮，哀褒、阎之为邮；美皇、英之女虞兮，荣任、姒之母周。虽愚陋其靡及兮，敢舍心而忘兹？历年岁而悼惧兮，闵蕃华之不滋。痛阳禄与柘zhè馆兮，仍襁褓而离灾，岂妾人之殃咎兮？将天命之不可求。 02 — 白日忽已移光兮，遂晻莫而昧幽，犹被覆载之厚德兮，不废捐于罪邮。奉共养于东宫兮，托长信之末流，共洒埽于帷幄兮，永终死以为期。愿归骨于山足兮，依松柏之馀休。 03 — 重曰：潜玄宫兮幽以清，应门闭兮禁闼扃jiōng。华殿尘兮玉阶菭tái，中庭萋兮绿草生。广室阴兮帷幄暗，房栊lóng虚兮风泠泠。感帷裳兮发红罗，纷綷cuì縩cài兮纨素声。神眇眇兮密靓处，君不御兮谁为荣？俯视兮丹墀，思君兮履綦qí。仰视兮云屋，双涕兮横流。顾左右兮和颜，酌羽觞兮销忧。惟人生兮一世，忽一过兮若浮。已独享兮高明，处生民兮极休。勉虞精兮极乐，与福禄兮无期。绿衣兮白华，自古兮有之。 

河出昆仑，重源潜发，沦于蒲昌，出于海水。 ▲ 题图&nbsp;南宋 马远 水图卷之黄河逆流 北京时间：9月2日 22:00 本期主持：Yi Wang 01 — “六合之内，水泽之藏，大非为巨，小非为细，存非为有，隐非为无，其所苞者广矣。”&nbsp;（卷一：河水） 02 — “《淮南子》曰：龙门未辟，吕梁未凿，河出孟门之上，大溢逆流，无有丘陵，高阜灭之，名曰洪水。大禹疏通，谓之孟门。故《穆天子传》曰：北登孟门，九河之隥。孟门，即龙门之上口也。实为河之巨阸，兼孟门津之名矣。此石经始禹凿，河中漱广。夹岸崇深，倾崖返捍，巨石临危，若坠复倚。古之人有言，水非石凿，而能入石，信哉！其中水流交冲，素气云浮，往来遥观者，常若雾露沾人，窥深悸魄。其水尚崩浪万寻，悬流千丈，浑洪赑怒，鼓若山腾，浚波颓迭，迄于下口。方知《慎子》，下龙门，流浮竹，非驷马之追也。” （卷四：河水） 『引申』 《晚渡黄河》 唐 骆宾王 千里寻归路，一苇乱平源。 通波连马颊，迸水急龙门。 照日荣光净，惊风瑞浪翻。 棹唱临风断，樵讴入听喧。 岸迥秋霞落，潭深夕雾繁。 谁堪逝川上，日暮不归魂。 03 — “其水西南流，注清水。水色白浊，初会清流，乃有玄素之异也。清水又东南径阳壶城东，即垣县之壶亭丘。晋迁宋五大夫所居也。清水又东南流注于河。河水又东与教水合，水出垣县北教山，南径辅山。山高三十许里，上有泉源，不测其深，山顶周圆五六里，少草木。《山海经》曰：孟门东南有平山，水出于其上，潜于其下。又是王屋之次，疑即平山也。其水南流，历鼓钟上峡，悬洪五丈，飞流注壑，夹岸深高，壁立直上，轻崖秀举，百有余丈，峰次青松，岩悬赪石，于中历落，有翠柏生焉，丹青绮分，望若图绣矣。” （卷四：河水） 『引申』 《早冬游王屋自灵都抵阳台上方望天坛偶吟成章寄李相公》 唐&nbsp;白居易 霜降山水清，王屋十月时。 石泉碧漾漾，岩树红离离。 朝为灵都游，暮有阳台期。 飘然世尘外，鸾鹤如可追。 忽念公程尽，复惭身力衰。 天坛在天半，欲上心迟迟。 尝闻此游者，隐客与损之。 各抱贵仙骨，俱非泥垢姿。 二人相顾言，彼此称男儿。 若不为松乔，即须作皋夔。 今果如其语，光彩双葳蕤。 一人佩金印，一人翳玉芝。 我来高其事，咏叹偶成诗。 为君题石上，欲使故山知。 《句溪夏日送卢霈秀才归王屋山将欲赴举》 唐 杜牧 野店正纷泊，茧蚕初引丝。 行人碧溪渡，系马绿杨枝。 苒苒迹始去，悠悠心所期。 秋山念君别，惆怅桂花时。 04 — 又东过砥柱间，砥柱，山名也。昔禹治洪水，山陵当水者凿之，故破山以通河。河水分流，包山而过，山见水中若柱然，故曰砥柱也。三穿既决，水流疏分，指状表目，亦谓之三门矣。 河水翼岸夹山，巍峰峻举，群山叠秀，重岭干霄。郑玄案《地说》，河水东流，贯砥柱，触阏流，今世所谓砥柱者，盖乃阏流也。砥柱当在西河，未详也。余案，郑玄所说非是，西河当无山以拟之。自砥柱以下，五户已上，其间百二十里，河中竦石桀出，势连襄陆，盖亦禹凿以通河，疑此阏流也。其山虽辟，尚梗湍流，激石云洄，澴波怒溢，合有十九滩，水流迅急，势同三峡，破害舟船，自古所患。汉鸿嘉四年，杨焉言从河上下，患砥柱隘，可镌广之。上乃令焉镌之，裁没水中，不能复去，而令水益湍怒，害甚平日。魏景初二年二月，帝遣都督沙丘部、监运谏议大夫寇慈，帅工五千人，岁常修治，以平河阻。晋泰始三年正月，武帝遣监运大中大夫赵国、都匠中郎将河东乐世，帅众五千余人，修治河滩，事见《五户祠铭》。虽世代加功，水流漰渀，涛波尚屯。及其商舟是次，鲜不踟蹰难济，故有众峡诸滩之言。（卷四：河水） 『引申』 《砥柱》 唐 柳公权 禹凿锋鈚后，巍峨直至今。 孤峰浮水面，一柱钉波心。 顶压三门险，根随九曲深。 拄天形突兀，逐浪势浮沉。 岸向秋涛射，祠斑夜涨侵。 喷香龙上下，刷羽鸟登临。 只有尖迎日，曾无柱影阴。 旧碑文字在，遗事可追寻。 [图片评论] 《砥柱铭》宋 黄庭坚书 05 — 又南过蒲坂县西，《地理志》曰：县，故蒲也。王莽更名蒲城。应劭曰：秦始皇东巡，见有长坂，故加坂也。孟康曰：晋文公以赂秦。秦人还蒲于魏，魏人喜，曰：蒲反矣，故曰蒲反也。薛瓒注《汉书》曰：《秦世家》以垣为蒲反。然则本非蒲也。皇甫谧曰：舜所都也。或言蒲坂，或言平阳及潘者也。今城中有舜庙，魏秦州刺史治。太和迁都罢州，置河东郡，郡多流杂，谓之徙民。民有姓刘名堕者，宿擅工酿，采挹河流，酝成芳酎，悬食同枯枝之年，排于桑落之辰，故酒得其名矣。然香醑之色，清白若滫浆焉，别调氛氲，不与他同，兰薰麝越，自成馨逸，方土之贡，选最佳酌矣。自王公庶友，牵拂相招者，每云：索郎有顾，思同旅语。索郎反语为桑落也，更为籍征之隽句，中书之英谈。（卷四：河水） 『引申』 《卫王赠桑落酒奉答诗》 南北朝 庚信 愁人坐狭斜，喜得送流霞。 肢窗催酒熟，停杯待菊花。 霜风乱飘叶，寒水细澄沙。 高阳今日晚，应有接翯斜。 《寄友 其二》 明 解缙 风高楚天碧，秋醉凤凰池。 京国三年客，扁舟归独迟。 满倾桑落酒，折尽桂花枝。 政尔相思处，逢君又别离。 06 — 汜水又北，右合石城水，水出石城山。其山复涧重岭，敧叠若城，山顶泉流，瀑布悬泻，下有滥泉，东流泄注。边有数十石畦，畦有数野蔬。岩侧石窟数口，隐迹存焉，而不知谁所经始也。（卷五：河水） 『引申』 《石城山访陈碧洋主事》 明 吴继乔 海国风涛壮，巍然见石城。 苔痕侵地绿，岭气接天青。 路锁朝霞霭，江横夜月明。 悲风惊树杪，龙卧渴苍生。 07 — 河水又东分为二水，枝津东径甲下城南，东南历马常坑注济。《经》言济水注河，非也。河水自枝津东北流，径甲下邑北，世谓之仓子城。又东北流，入于海。《淮南子》曰：九折注于海，而流不绝者，昆仑之输也。《尚书•禹贡》曰：夹右碣石入于河。《山海经》曰：碣石之山，绳水出焉，东流注于河。河之入海，旧在碣石，今川流所导，非禹渎也。周定王五年，河徙故渎。故班固曰：商竭，周移也。又以汉武帝元光二年，河又徙东郡，更注渤海。是以汉司空掾王璜言曰：往者，天尝连雨，东北风，海水溢，西南出侵数百里。故张折云：碣石在海中。盖沦于海水也。昔燕、齐辽旷，分置营州，今城届海滨，海水北侵，城垂沦者半。王璜之言，信而有征；碣石入海，非无证矣。（卷五：河水） 『引申』&nbsp; 《观沧海》&nbsp; 东汉&nbsp;曹操&nbsp; 东临碣石，以观沧海。 水何澹澹，山岛竦峙。 树木丛生，百草丰茂。 秋风萧瑟，洪波涌起。 日月之行，若出其中； 星汉灿烂，若出其里。 幸甚至哉，歌以咏志。 参考资料： 1.《水经注》郦道元（北魏） 2. 图解《水经注》（李岫岩 译）陕西师范大学出版社 

容华婉丽，词藻清切。仁心既广，品物无伤。 北京时间：8月31日 22:00 ▲ 题图&nbsp;大唐故朝議郎行絳州龍門縣令上護軍元府君夫人羅氏墓誌銘/誌盖 01 — 大唐故朝議郎行絳州龍門縣令上護軍元府君夫人羅氏墓誌銘并序 外姪孫特進上柱國汝陽郡王璡撰 長安縣尉顔真卿書 02 — 夫人諱婉順，字嚴正，其先後魏穆帝叱羅皇后之苗裔。至孝文帝，除叱以羅為姓，代居河南，今望屬焉。夫人孝德自天，威儀式序，動循禮則，立性聰明。八歲丁母憂，擗地號天，風雲為之慘色；一紀鍾家禍，絶漿泣血，鳥獸於焉助悲。荏苒歲時，祥䄡俄畢，作嬪君子，纔逾卝（丱guàn）年。既而禮就移天，蘋蘩是薦。孰謂禍來福去，元昆夭傷，攀慕哀摧，屠肝碎骨。 03 — 夫人乃興言曰：大事未舉，撫膺切心，形骸孤藐，何所恃賴。宗戚之內，覩之者悽傷；閨閫之外，聞之者慨歎。故知宗廟之間，不施敬於人，而人自敬；丘壠之間，不施哀於人，而人自哀。譬若貯水物中，方圓有象；發生春首，小大無偏。夫人乃罄囊中之資，遵合祔之禮，爰及亡兄，棺櫬亦列，以陪塋。每感節蒸嘗，冀神通配享，虔誠如在，終身不忘。而能克諧六親，養均七子，躬組紝之事，服澣濯之衣。 04 — 隋開府儀同三司使持節靈州諸軍事靈州刺史石保縣開國公昇，夫人之高祖也。皇駙馬都尉驃騎大將軍右宗衛率平氏縣開國男儼，夫人之曾祖也。皇金明公主男福延，夫人之祖也。高尚不仕，志逸山林。惡繁華於市朝，挹清虛於泉石。皇朝散大夫行嘉州司倉參軍暕，夫人之父也。夫人即司倉之第二女。 05 — 容華婉麗，詞藻清切。仁心既廣，品物無傷。禮則恒持，諸親咸仰。喚子有嚙指之感，臨事無投杼之惑。蒼穹不憖xìn，禍來斯鍾。以天寶五載景戌律中沽（姑）洗日在胃建壬辰癸丑朔丁巳土滿，因寒節永慕，兼之冷食，遂至遘疾，薨于義寧里之私第，春秋四百五十甲子。 06 — 嗚呼哀哉，天乎天乎！禍出不圖，其福何在。哲人斯殂，痛惜行邁，哀傷路隅。弔禽夜叫，白馬朝趨。知神理之難測，孰不信其命夫。㥋以天寶六載丁亥律應夾鍾（鐘）日在奎建癸卯丁未朔己酉土破，遷合于元府君舊塋，禮也。嗚呼嗚呼！松檟兹合，魂神式安。閟泉扃兮已矣，顧風樹而長歎。府君之德行，前銘已載。嗣子不疑等望咸陽之日遠，攀靈轜ér以摧擗。號天靡訴，叩地無依。斵zhuó彼燕石，式祈不朽，乃為銘曰： 啓先塋兮松檟合，掩舊扃兮無所覩。 痛後嗣兮屠肝心，從今向去終千古。 

浮生暂寄梦中梦，世事如闻风里风。 ▲ 题图&nbsp;元 盛懋 坐看云起图&nbsp;局部 北京时间：8月26日 22:00 01 — 山中秋夕 抱琴出南楼，气爽浮云灭。 松风吹（吟）天箫，竹路踏碎月。 后山鹤唳定，前浦荷香发。 境寂良（长）夜深，了与人间别。 02 — 雨夜呈长官 远客坐长夜，雨声孤寺秋。 请量东海水，看取浅深愁。 愁穷重于山，终年压人头。 朱颜与芳景，暗赴东波流。 鳞翼思风水，青云方阻修。 孤灯冷素艳，虫响寒房幽。 借问陶渊明，何物号忘忧。 无因一酩酊，高枕万情休。 03 — 湘西寺霁夜 雨过琉璃宫，佳兴浩清绝。 松风冷晴滩，竹路踏碎月。 月波荡如水，气爽星朗灭。 皓夜千树寒（霜），峥嵘万岩雪。 后山鹤唳断，前池荷香发。 境寂凉夜深，神思空飞越。 04 — 醒起独酌怀友 西风静夜吹莲塘，芙蓉破红金粉香。 摘花把酒弄秋芳，吴云楚水愁茫茫。 美人此夕不入梦，独宿高楼明月凉。 05 — 旅泊 摇落江天里，飘零倚客舟。 短篇才遣闷，小酿不供愁。 沙雨潮痕细，林风月影稠。 书空闲度日，深拥破貂裘。 06 — 东湖二首 其二 雨气消残暑，苍苍月欲升。 林间风捲簟，栏下水摇灯。 迥野垂银镜，层峦挂玉绳。 重期浮小楫，来摘半湖菱。 07 — 北风 病发乾垂枕，临风强起梳。 蝶飞魂尚弱，蚁斗体犹虚。 瘦骨呻吟后，羸容几杖初。 庭幽行药静，凉暑（景）翠筠疏。 08 — 自遣 翻覆升沈百岁中，前途一半已成空。 浮生暂寄梦中梦，世事如闻风里风。 修竹万竿资阒寂（洒落），古书千卷要穷通。 一壶浊酒暄和景，谁会陶然失马翁。 

视青蘼之杳杳，痛百代兮恨多。 ▲ 题图&nbsp;清 石涛 花卉山水册页 其十二 青苔 北京时间：8月24日 22:00 01 — 馀凿山楹为室，有青苔焉。意之所之，故为是作云。 嗟青苔之依依兮，无色类而可方。必居间而就寂，似幽意之深伤。故其处石，则松栝guā交阴，泉雨长注。绝涧俯视，崩壁仰顾，悲凹险兮，唯流水而驰骛。遂能崎屈上生，班驳下布。异人贵其贞精，道士悦其迥趣。咀松屑以高想，奉丹经而永慕。 02 — 若其在水，则镜带湖沼，锦匝池林。春塘秀色，阳鸟好音。青郊未谢兮白日照，路贯千里兮绿草深。乃生水而摇荡，遂出波而沉淫。假青条兮总翠，借黄花兮舒金。游梁之客，徒马疲而不能去。兔园之女，虽蚕饥而不自禁。 03 — 至于修台广庑，幽阁间楹，流黄乏织，琴瑟且鸣。户牖秘兮不可见，履袂动兮觉人声。乃芜阶翠地，绕壁点墙。春禽悲兮兰茎紫，秋虫吟兮蕙实黄。昼遥遥而不暮，夜永永以空长。零露下兮在梧楸，有美一人兮欷以伤。 04 — 若乃崩隍十仞，毁冢万年，当其志力雄俊，才图骄坚，锦衣被地，鞍马耀天。淇上相送，江南采莲，妖童出郑，美女生燕，而顿死豔yàn气于一旦，埋玉玦于穷泉。寂兮如何！苔积网罗。 05 — 视青蘼之杳杳，痛百代兮恨多。故其所诣必感，所感必哀。哀以情起，感以怨来。魂虑断绝，情念徘徊者也。彼木兰与豫章，既中绳而获夭。及薜荔与蘼芜，又怀芬而见表。至哉青苔之无用，吾孰知其多少。 

不能辰夜。不夙则莫。 ▲&nbsp;题图&nbsp;明 陈嘉言 鸡鸣图扇页 北京时间：8月23日 22:00 &nbsp; 01 &nbsp; &nbsp;— 鸡鸣 鸡既鸣矣，朝既盈矣。 匪鸡则鸣，苍蝇之声。 东方明矣，朝既昌矣。 匪东方则明，月出之光。 虫飞薨薨，甘与子同梦。 会且归矣，无庶予子憎。 - 朝：朝堂。一说早集。 - 匪：同“非”。 - 昌：盛也。意味人多。 - 薨薨（hōng 轰）：飞虫的振翅声。 -&nbsp;甘：愿。 -&nbsp;会：会朝,上朝。且：将。 -&nbsp;无庶：同“庶无”。庶，幸，希望。予子憎：恨我、你，代词宾语前置。 &nbsp;&nbsp;02 &nbsp; &nbsp;— 还 子之还兮，遭我乎峱náo之间兮。 并驱从两肩兮，揖yī我谓我儇xuān兮。 子之茂兮，遭我乎峱之道兮。 并驱从两牡兮，揖我谓我好兮。 子之昌兮，遭我乎峱之阳兮。 并驱从两狼兮，揖我谓我臧兮。 -&nbsp;《还》佚名 古诗（xuán）：轻捷貌。 -&nbsp;峱（náo）：齐国山名，在今山东淄博东。 -&nbsp;从：逐。肩：借为“豜（jiān）”，大兽。《毛传》：“兽三岁为肩，四岁为特。” -&nbsp;揖：作揖，古礼节。儇（xuān）：轻快便捷。 -&nbsp;茂：美，指善猎。 -&nbsp;牡：公兽。 -&nbsp;昌：指强有力。 -&nbsp;臧（zāng）：善，好。 &nbsp;03 &nbsp;&nbsp;— 著 俟我于著乎而。 充耳以素乎而，尚之以琼华乎而。 俟我于庭乎而。 充耳以青乎而，尚之以琼莹乎而。 俟我于堂乎而。 充耳以黄乎而，尚之以琼英乎而。 -&nbsp;《著》佚名 古诗（zhù）：通“宁（zhù）”。古代富贵人家正门内有屏风，正门与屏风之间叫《著》佚名 古诗。古代婚娶在此处亲迎。 -&nbsp;俟（sì）：等待，迎候。乎而：齐方言。作语尾助词。 -&nbsp;充耳：又叫“塞耳”，饰物，悬在冠之两侧。《毛传》：“充耳谓之瑱（tiàn）。”古代男子冠帽两侧各系一条丝带，在耳边打个圆结，圆结中穿上一块玉饰，丝带称紞（dǎn），饰玉称瑱，因紞上圆结与瑱正好塞着两耳，故称“充耳”。素：白色，这里指悬充耳的丝色。 -&nbsp;尚：加上。琼：赤玉，指系在紞上的瑱。“华”与下文的“莹”“英”：均形容玉瑱的光彩，因协韵而换字。 -&nbsp;庭：中庭。在大门之内，寝门之外。 -&nbsp;青：与上文的“素”、下文的“黄”指各色丝线，代指紞。 -&nbsp;堂：庭堂。 &nbsp;&nbsp;04 &nbsp; &nbsp;— 东方之日 东方之日兮，彼姝者子，在我室兮。 在我室兮，履我即兮。 东方之月兮，彼姝者子，在我闼兮。 在我闼兮，履我发兮。 -&nbsp;日：比喻女子颜色盛美。 -&nbsp;姝：貌美。 -&nbsp;履：踏，践。一说同“蹑”，放轻脚步。即：就。一说通“膝”，古人席地而坐，安坐则膝在身前。 -&nbsp;闼（tà）：内门。一说内室。 -&nbsp;发：走去，指蹑步相随。一说脚迹。 &nbsp; 05 &nbsp;&nbsp; — &nbsp; &nbsp;东方未明 东方未明，颠倒衣裳。颠之倒之，自公召之。 东方未晞，颠倒裳衣。颠之倒之，自公令之。 折柳樊圃，狂夫瞿瞿jù。不能辰夜，不夙则莫mù。 -&nbsp;衣裳：古时上衣叫“衣”，下衣叫“裳”。 -&nbsp;公：公家。 -&nbsp;晞（xī 希）：“昕”的假借，破晓，天刚亮。 -&nbsp;樊：即“藩”，篱笆。圃：菜园。 -&nbsp;狂夫：指监工。一说狂妄无知的人。闻一多"风诗类钞"曰："夫之在家，从不能守夜之正时，非出太早， 即归太晚。妇人称之为狂夫。"他以为此诗出自妇人口吻。而且"折杨柳为园圃之藩篱，所以防闲其妻者 也。离去复于篱间瞿瞿然窥视，盖有不放心之意"。 -&nbsp;瞿瞿（jù ）：瞪视貌。 -&nbsp;不能辰夜：指不能掌握时间。辰，借为“晨”，指白天。 -&nbsp;夙：早。莫（mù 暮）：古“暮”字，晚。 &nbsp;&nbsp;06 &nbsp; &nbsp;— 南山 南山崔崔，雄狐绥绥suí。 鲁道有荡，齐子由归。 既曰归止，曷hé又怀止？ 葛屦jù五两，冠緌ruí双止。 鲁道有荡，齐子庸止。 既曰庸止，曷又从止？ 蓺yì麻如之何？衡从其亩。 取妻如之何？必告父母。 既曰告止，曷又鞠止？ 析薪如之何？匪斧不克。 取妻如之何？匪媒不得。 既曰得止，曷又极止？ -&nbsp;《南山》佚名 古诗：齐国山名，又名牛山。崔崔：山势高峻状。 -&nbsp;绥绥（suí）：缓缓行走的样子，或曰求匹之貌。 -&nbsp;有荡：即荡荡，平坦状。 -&nbsp;齐子：齐国的女儿（古代不论对男女美称均可称子），此处指齐襄公的同父异母妹文姜。由归：从这儿去出嫁。 -&nbsp;止：语气词，无义。 -&nbsp;曷（hé）：怎么，为什么；怀：怀念。一说来。 -&nbsp;屦（jù）：麻、葛等制成的单底鞋。五两：五，通“伍”，并列；两，“緉”的借省，鞋一双。 -&nbsp;緌（ruí）：帽带下垂的部分。帽带为丝绳所制，左右各一从耳边垂下，必要时可系在下巴上。 -&nbsp;庸：用，指文姜嫁与鲁桓公。 -&nbsp;从：相从。 -&nbsp;蓺（yì）：即“艺”，种植。 -&nbsp;衡从：横纵之异体，东西曰横，南北曰纵。亩，田垅。 -&nbsp;取：通“娶”。 -&nbsp;告：一说告于祖庙。 -&nbsp;鞫（jú）：穷，放任无束。 -&nbsp;析薪：砍柴。 -&nbsp;匪：通“非”。克：能、成功。 -&nbsp;极：至，来到。一说恣极，放纵无束。 &nbsp;&nbsp;07 &nbsp; &nbsp;— 甫田 无田甫fǔ田，维莠骄骄。 无思远人，劳心忉忉。 无田甫田，维莠桀桀。 无思远人，劳心怛怛dá。 婉兮娈兮，总角丱guàn兮。 未几见兮，突而弁biàn兮。 -&nbsp;无田（diàn 佃）《甫田》佚名 古诗：不要耕种大田。田（diàn 佃），治理。《甫田》佚名 古诗（tián），大田。 -&nbsp;莠（yǒu 有）：杂草；狗尾草。骄骄：犹“乔乔”，高大貌。 -&nbsp;忉忉（dāo 刀）：心有所失的样子，一说忧劳貌。 -&nbsp;桀桀：借作“揭揭”，高大貌。 -&nbsp;怛怛（dá 达）：悲伤。 -&nbsp;婉、娈：毛传：“婉娈，少好貌。” -&nbsp;总角：古代男孩将头发梳成两个髻。丱（ɡuàn 贯）：形容总角翘起之状。 -&nbsp;弁（biàn 辨）：成人的帽子。古代男子二十而冠。 &nbsp;&nbsp;08 &nbsp; &nbsp;— 载驱 载驱薄薄，簟茀fú朱鞹kuò。 鲁道有荡，齐子发夕。 四骊济济，垂辔濔濔。 鲁道有荡，齐子岂kǎi弟tì。 汶wèn水汤汤shāng，行人彭彭bāng。 鲁道有荡，齐子翱翔。 汶水滔滔，行人儦儦biāo， 鲁道有荡，齐子游敖。 -&nbsp;载：发语词，犹“乃”。驱：车马疾走。薄薄：象声词，形容马蹄及车轮转动声。 -&nbsp;簟（diàn电）：方纹竹席。一说席作车门。茀（fú浮）：车帘。一说雉羽作的蔽覆，放在车后。鞹（kuò阔）：光滑的皮革。用漆上红色的兽皮蒙在车厢前面，是周代诸侯所用的车饰，这种规格的车子称为“路车”。 -&nbsp;有荡：即“荡荡”，平坦的样子。 -&nbsp;齐子：指文姜。发夕：傍晚出发。 -&nbsp;骊（lí离）：黑马。济济：美好貌。 -&nbsp;辔：马缰。濔濔（nǐ你）：柔软状。 -&nbsp;岂弟（kǎitì凯替）：天刚亮。一说欢乐。 -&nbsp;汶水：流经齐鲁两国的水名，在今山东中部，又名大汶河。汤汤（shāng伤）：水势浩大貌。 -&nbsp;彭彭：众多貌。 -&nbsp;翱翔：指遨游。 -&nbsp;滔滔：水流浩荡。 -&nbsp;儦儦（biāo标）：行人往来貌。 -&nbsp;游敖：即“游遨”。 &nbsp;&nbsp;09 &nbsp; &nbsp;— 猗嗟 猗yī嗟jiē昌兮，颀而长兮。 抑若扬兮，美目扬兮。 巧趋跄qiāng兮，射则臧兮。 猗嗟名兮，美目清兮，仪既成兮。 终日射侯，不出正兮，展我甥兮。 猗嗟娈兮，清扬婉兮。 舞则选兮，射则贯兮。 四矢反兮，以御乱兮。 -&nbsp;猗（yī）嗟：赞叹声。 -&nbsp;昌：美好的样子。 -&nbsp;颀而：即“颀然”，指身材高大。 -&nbsp;抑（yì）：同“懿”，美好。扬：借为“阳”。眉上曰阳，额角。 趋：急走。跄（qiāng）：步有节奏，摇曳生姿。 -&nbsp;臧（zāng）：好，善。 -&nbsp;名：借为“明”，面色明净。仪既成：朱熹《诗集传》：“仪既成，言终其事而礼无违也。” -&nbsp;射侯：射靶。 -&nbsp;正：靶心。设的于侯中而射之者也。大射则张皮侯而设鹄，宾射则张布侯而设正。 -&nbsp;展：诚然，真是。甥：古代女儿之子。一说姊妹之子曰甥，言称其为齐人之甥，而又以明非齐侯之子。 -&nbsp;娈（luán）：美好。 -&nbsp;选：才华出众。 -&nbsp;贯：穿透。 -&nbsp;反：箭皆射中一个点。朱熹《诗集传》：“四矢，射礼每发四矢。反，复也，中皆得其故处也。” -&nbsp;御乱：防御战乱。 

魂兮归来！ 北京时间：8月22日 22:00 ▲ 题图&nbsp;战国 御龙帛画 湖南省博物馆藏 [图片评论] ▲ 马王堆T型帛画 局部（有人在下，我欲辅之。魂魄离散，汝筮予之。） 01 — 朕幼清以廉洁兮，身服义而未沬mèi。 主此盛德兮，牵于俗而芜秽。 上无所考此盛德兮，长离殃而愁苦。 帝告巫阳曰：“有人在下，我欲辅之。 魂魄离散，汝筮予之。” 巫阳对曰：“掌梦，上帝（一作命）其难从。 若必筮予之，恐后谢不能复用。（一作后谢不能复用巫阳焉）” 巫阳乃下招曰：魂兮归来！ 去君之恒干，何为乎（一作兮）四方些suō？ 舍君之乐处，而离彼不祥些？ 1.朕：我，作者自指。 2.服：实行。沬（mèi）：微暗，引申为消减。一说罢休。 3.主：守，持有。 4.芜秽：萎枯污烂。 5.上：上天。一说指楚王。 6.离：通“罹”，遭遇。殃：祸患。 7.帝：上帝。巫阳：古代神话中的巫师。 8.人：指楚王。 9.辅：帮助。特指上天辅助人间帝王。 10.筮予之：通过卜筮知魂魄之所在，招还给予其人。 11.掌㝱：掌梦之官，实司其事。巫阳因其难招，故作托词。 12.若：你，指巫阳。 13.谢：凋落。按：“若必筮予之”三句作为上帝言语，首见项安世《项氏家说》，闻一多、陈子展从之。 14.焉乃：于是。按：“巫阳焉”属此句。“焉乃”连文用王引之《经传释词》说。 15.些（suō）：语尾助词，疑同今民歌中"啰"音。洪兴祖补注“凡禁咒句尾皆称些，乃楚人旧俗。” 16.离：同“罹”，遭。 02 — 魂兮归来！东方不可以托些。 长人千仞，惟魂是索些。 十日代出，流金铄石些。 彼皆习之，魂往必释些。 归来归来！不可以讬些。 魂兮归来！南方不可以止些。 雕题黑齿，得人肉以祀， 以其骨为醢haǐ些。 蝮蛇蓁蓁zhēn，封狐千里些。 雄虺huǐ九首，往来倏忽， 吞人以益其心些。 归来归来！不可以久淫些。 17.㠯（yǐ）：同“以”。 18.雕题黑齿：额头上刻花纹，牙齿染成黑色。指南方未开化的野人。题，额头。 19.醢（haǐ）：肉酱。 20.蓁（zhēn）蓁：树木丛生貌，此指积聚在一起。 21.封狐：大狐。 22.虺（huǐ）：毒蛇。 23.儵（shū）忽：同“倏忽”，忽然。 24.益：补。 25.淫：久留。 03 — 魂兮归来！西方之害，流沙千里些。 旋入雷渊，爢mǐ散而不可止些。 幸而得脱，其外旷宇些。 赤蚁若象，玄蜂若壸些。 五榖不生，藂cóng菅jiān是食些。 其土烂人，求水无所得些。 彷徉无所倚，广大无所极些。 归来归来！恐自遗贼些。 26.雷渊：神话中的深渊。 27.爢（mǐ）：同“靡”，粉碎。 28.𡴘（xìng）：同“幸”。 29.壶：通“瓠”，葫芦。 30.藂（cóng）：聚集。菅（jiān）：一种野草，细叶绿花褐果。 31.贼：残害。 04 — 魂兮归来！北方不可以止些。 增céng冰峨峨，飞雪千里些。 归来归来！不可以久些。 魂兮归来！君无上天些。 虎豹九关，啄害下人些。 一夫九首，拔木九千些。 豺狼从zòng目，往来侁shēn侁些。 悬人以娭xī，投之深渊些。 致命于帝，然后得瞑些。 归来归来！往恐危身些。 32.增（céng）：通“层”。 33.九关：指九重天门。 34.从（zòng）：同“综”，直。 35.侁（shēn）侁：众多貌。 36.娭（xī）：同“嬉”。 37.致命：上报。 05 — 魂兮归来！君无下此幽都些。 土伯九约，其角觺觺yí些。 敦脄meí血拇，逐人駓駓pī些。 参目虎首，其身若牛些。 此皆甘人，归来归来！恐自遗灾些。 魂兮归来！入修门些。 工祝招君，背行先些。 秦篝齐缕，郑绵络些。 招具该备，永啸呼些。 魂兮归来！反故居些。 38.幽都：神话中地下鬼神统治的地方。 39.土伯：地下王国的神灵。约：弯曲。一说，尾也。一说，肚下肉块。 40.觺（yí）觺：尖利貌。 41.敦脄（meí）：很厚的背肉。疑为神怪名。 42.駓（pī）駓：跑得很快的样子。 43.参：同“三”。 44.甘人：以食人为甘美。 45.修门：郢都城南三门之一。 46.工祝：工巧的巫人。 47.背行：倒退着走。 48.秦篝：秦国出产的竹笼，用以盛被招者的衣物。齐缕：齐国出产的丝线，用以装饰“篝”。 49.郑绵络：郑国出产的丝棉织品，用作“篝”上遮盖。 50.招具：招魂用品，擅上文“秦篝”、“齐缕”、“郑绵络”等。 51.永：长。招魂者要长声呼唤被招者。 52.反：同“返”。 06 — 天地四方，多贼奸些。 像设君室，静闲安些。 高堂邃宇，槛层轩些。 层台累榭，临高山些。 网户朱缀，刻方连些。 冬有穾yào厦，夏室寒些。 川谷径复，流潺湲些。 光风转蕙，汜崇兰些。 经堂入奥，朱尘筵些。 砥室翠翘，挂曲琼些。 翡翠珠被，烂齐光些。 蒻ruò阿拂壁，罗帱chóu张些。 纂组绮缟，结琦璜些。 53.像设：假想陈设。 54.槛：栏杆。轩：走廊。 55.网户：刻镂网状空格的门户。朱缀：交缀处涂上红色。 56.方连：方格图案，即指“网户”。 57.穾（yào）：深密。 58.径：直。复：曲，指川谷水流曲折。 59.崇：通“丛”。 60.奥：内室。 61.尘筵：铺在地上的竹席。 62.砥室：形容地面、墙璧都磨平光亮像磨刀石一样。翠翘：翠鸟尾上的毛羽。 63.曲琼：玉钩。 64.齐光：色彩辉映。 65.蒻（ruò）阿：细软的缯帛。 66.帱（chóu）：璧帐。 67.纂组绮缟：指四种颜色不同的丝带。纂，赤色丝带；组，杂色丝带；绮：带花纹丝织品；缟：白色丝织品。 68.琦璜：美玉。 07 — 室中之观，多珍怪些。 兰膏明烛，华容备些。 二八侍宿，射yì递代些。 九侯淑女，多迅众些。 盛鬋jiǎn不同制，实满宫些。 容态好比，顺弥代些。 弱颜固植，謇其有意些。 姱kuā容修态，絙gèng洞房些。 蛾眉曼睩lù，目腾光些。 靡颜腻理，遗视矊miǎn些。 离榭修幕，侍君之闲些。 翡帷翠帐，饰高堂些。 红壁沙版，玄玉梁些。 仰观刻桷jué，画龙蛇些。 坐堂伏槛，临曲池些。 芙蓉始发，杂芰jì荷些。 紫茎屏风，文缘（一作绿）波些。 文异豹饰，侍陂陛（又作阤、陀）些。 轩辌liàng既低，步骑罗些。 兰薄户树，琼木篱些。 魂兮归来！何远为些？ 69.兰膏：泛言有香气的油脂。 70.二八：以八人为行。二八十六人。 71.射（yì）：厌。递：更替。 72.九侯：泛指列国诸侯。 73.迅：通“洵”，真正。 74.盛鬋（jiǎn）：浓密的鬓发。鬋，下垂的鬓发。 75.比：并。 76.顺：通“洵”，诚然。弥代：盖世。 77.弱颜：容貌柔嫩。固植：身体健康。 78.謇：发语词。 79.姱（kuā）：美好。修：美。 80.絙（gèng）：绵延。 81.曼：长。睩（lù）：眼珠转动。 82.靡：细致。腻：光滑。理：肌肤。 83.矊（miǎn）：目光深长。 84.桷（jué）：方的椽子。 85.芰（jì）荷：荷叶。 86.屏风：荇莱，又名水葵。一种水生植物。 87.文：同：“纹”，指波纹。 88.文异：文彩奇异。豹饰：以豹皮为饰，指侍卫武士的装束。 89.陂陁（pō tuó）：高低不平的山坡。 90.轩：有篷的轻车。辌（liàng）：可以卧息的安车。低：通“抵”，到达。 91.薄：草木丛生。 08 — 室家遂宗，食多方些。 稻粢zī穱zhuō麦，挐rú黄粱些。 大苦咸酸，辛甘行些。 肥牛之腱，臑ér若芳些。 和酸若苦，陈吴羹些。 胹ér鳖炮羔，有柘zhè浆些。 鹄酸臇juàn凫，煎鸿鸧cāng些。 露鸡臛huò蠵xī，历而不爽些。 粔籹jù nǚ蜜饵，有餦餭zhāng huáng些。 瑶浆蜜勺，实羽觞些。 挫糟冻饮，酎zhòu清凉些。 华酌既陈，有琼浆些。 归反故室，敬而无妨些。 肴羞未通，女乐罗些。 敶钟按鼓，造新歌些。 《涉江》、《采菱》，发《扬荷》些。 美人既醉，朱颜酡些。 娭光眇视，目曾波些。 被pī文服纤，丽而不奇些。 长发曼鬋，艳陆离些。 92.宗：指聚集一起祭祀。 93.多方：多种多样。 94.粢（zī）：小米。穱（zhuō）：早熟麦。 95.挐（rú）：掺杂。黄梁：黄小米。 96.辛：辣。行：用。 97.腱（jiàn）：蹄筋。 98.臑（ér）：炖烂。若：与“而”意同。 99.吴羹：吴地浓汤。 100.胹（ér）：煮。炮：烤。 101.柘（zhè）浆：甘蔗汁。 102.鹄酸：据闻一多校，当作“酸鹄”。鹄，天鹅。臇（juàn）：少汁的羹。 103.鸧（cāng）：即鸧鸹，一种似鹤的水鸟。鸿：大雁。 104.露：借为“卤”。一说借为“烙”。臛（huò）：肉羹。蠵（xī）：大龟。 105.厉：浓烈。爽：败、伤。 106.粔籹（jù nǚ）：用蜜和面粉制成的环状饼。饵：糕。 107.餦餭（zhāng huáng）：即麦芽糖，也叫饴糖。 108.勺：通“酌”。 109.羽觞：古代一种酒嚣。 110.酎（zhòu）：醇酒。 111.通：通“彻”，撤去。 112.𨼤：同“陈” 113.涉江、采菱：楚国歌曲名。 114.扬荷：多作《阳阿》，楚国歌曲名。 115.酡（tuó）：喝酒脸红。 116.嬉光：形容撩人的目光。眇：通“妙”。 117.曾：通“层”。 118.被（pī）：披。文：文绣。纤：细软。 119.陆离：形容色彩斑斓。 09 — 二八齐容，起郑舞些。 衽若交竿，抚案下些。 竽瑟狂会，搷tián鸣鼓些。 宫廷震惊，发《激楚》些。 吴歈yú蔡讴，奏《大吕》些。 士女杂坐，乱而不分些。 放陈组缨，班其相纷些。 郑、卫妖玩，来杂陈些。 《激楚》之结，独秀先些。 菎kūn蔽象棋，有六簙bó些。 分曹并进，乃相迫些。 成枭而牟，呼五白些。 晋制犀比，费白日些。 铿钟摇虡jù，揳jiá梓瑟些。 娱酒不废，沉日夜些。 兰膏明烛，华灯错些。 结撰至思，兰芳假些。 人有所极，同心赋些。 酎饮尽欢，乐先故些。 魂兮归来！反故居些。 120.二八：指两队女乐。齐容：装束一样。 121.郑舞：郑国的舞蹈，比较放纵。 122.衽：衣襟。交竿：衣襟相交如竿。 123.抚：通“拊”，拍击。案：同“按”。下：似指弯腰下屈的舞蹈动作。 124.搷（tián）：猛击。 125.激楚：楚国的歌舞曲名。或谓指激烈的楚歌之声。 126.吴歈（yú）：吴地之歌。蔡讴：蔡地之歌。 127.大吕：乐调名。 128.组：系佩饰的丝带。缨：帽带。 129.班：同“斑”。 130.妖玩：指妖绕的女子。 131.秀先：优秀出众。 132.菎（kūn）蔽：饰玉的筹玛。赌博用具。象棋：象牙棋子。六簙用具。 133.六簙（bó）：一种棋戏。可用以赌博。 134.分曹：相对的两方。 135.枭：博戏术语。成枭棋则可取得棋局上的鱼，得二筹。牟：取。 136.五白：五颗骰子组成的特彩。得此可胜。 137.犀比：犀角制的带钩，用作赌胜负的彩注。一说用犀角制成的赌具。 138.白日：指一天时光。 139.铿：象声词。簴（jù）：钟架。 140.揳（jiá）：抚。梓瑟：梓木所制之瑟。 141.错：错落安置。 142.结撰：构思。至思：尽心思考。 143.极：极至，此当指极度快乐。 144.先故：先祖与故旧。 10 — 乱曰：献岁发春兮，汨yù吾南征。 菉蘋齐叶兮，白芷生。 路贯庐江兮，左长薄。 倚沼畦瀛兮，遥望博。 青骊lí结驷兮，齐千乘， 悬火延起兮，玄颜烝。 步及骤处兮，诱骋先。 抑骛wù若通兮，引车右还。 与王趋梦兮，课后先。 君王亲发兮，惮青兕。 朱明承夜兮，时不可以淹。（一作时不淹） 皋兰被径兮，斯路渐jiān。 湛湛江水兮，上有枫。 目极千里兮，伤春心。 魂去归来哀江南。 145.乱：乱辞，尾声。 146.献岁：进入了新的一年。献，进。 147.汩（yù）：形容匆匆而行。 148.菉：通“绿”。苹：一种水草。 149.白芷：一种香草。 150.贯：通。庐江：洪兴祖《楚辞补注》云：“庐江出陵阳东南，北入江。”谭其骧以为当指今襄阳、宜城界之潼水。春秋时，地为庐戎之国，因有此称。 151.长薄：杂草丛生的林子。 152.倚：沿。畦：水田。瀛：大水。 153.博：旷野之地。 154.青骊（lí）：青黑色的马。驷：驾一乘车的四匹马。 155.悬火：焚林驱兽的火把。 156.玄颜：黑里透红。指天色。烝：上升。 157.步：步行的随从。骤处：乘车的随从停下。骤，驰；处，止。 158.诱：导。打猎时的向导。 159.抑：勒马不前。骛（wù）：奔驰。若：顺，指进退自如。 160.梦：指云梦泽。这一带是楚国的大猎场,地跨大江南北。 161.课：比试。 162.惮青兕：怕射中青兕。惮，通“殚”。兕，犀牛一类的野兽。楚人传说猎得青兕者，三月必死。 163.朱明：指太阳。 164.淹：留。 165.皋：水边高地。 166.渐（jiān）：遮没。 167.湛湛：水深的样子。 168.哀：哀悯。郭沫若《屈原赋今译》：“哀与爱通，亦非悲哀之意。”江南：指楚国。 原文根据王泗原《楚辞校释》校对。如有异文，请提出讨论。欢迎使用多种版本对读！ 参考文献： 仪礼。士丧礼。 李梅田 李童：魂归于墓——中古招魂葬略论。江汉考古2019年 李清泉：引魂升天，还是招魂入墓：马王堆汉墓帛画的功能与汉代的死后招魂习俗 

落星侵晓没，残月半山低。 北京时间：8月20日 22:00 本期主持：Chen ▲ 题图 宋 马远 月下把杯图 01 — 关山月 关山夜月明，秋色照孤城。 影亏同汉阵，轮满逐胡兵。 天寒光转白，风多晕欲生。 寄言亭上吏，游客解鸡鸣。 02 — 别陆子云诗 解缆出南浦，征棹且凌晨。 还看分手处，唯馀送别人。 中流摇盖影，边江落骑尘。 平湖开曙日，细柳发新春。 沧波不可望，行云聊共因。 03 — 咏雁 伺潮闻曙响，妒垄有春翚。 岂若云中雁，秋时塞外归。 河长犹可涉，海阔故难飞。 霜多声转急，风疏行屡稀。 园池若可至，不复怯虞机。 04 — 送别裴仪同诗 河桥望行旅，长宁送故人。 沙飞似军幕，蓬卷若车轮。 边衣苦霜雪，愁貌捐风尘。 行路皆兄弟，千里念相亲。 05 — 渡河北 秋风吹木叶，还似洞庭波。 常山临代郡，亭障绕黄河。 心悲异方乐，肠断陇头歌。 薄暮临征马，失道北山阿。 &nbsp;&nbsp; 06 — 始发宿亭诗 送人亭上别，被马枥中嘶。 漠漠村烟起，离离岭树齐。 落星侵晓没，残月半山低。 07 — 山池落照诗 竹馆掩荆扉，池光晦晚晖。 孤舟隐荷出，轻棹染苔归。 浴禽时侣窜，惊羽忽单飞。 08 — 过藏矜道馆诗 松古无年月，鹄去复来归。 石壁藤为路，山窗云作扉。 09 — 云居寺高顶诗 中峰云已合，绝顶日犹晴。 邑居随望近，风烟对眼生。 参考文献： 逯钦立辑校 &lt;先秦汉魏晋南北朝诗&gt; 中华书局 周书 王褒庾信列传： “唯王褒、庾信奇才秀出，牢笼于一代。” “时陈氏与朝廷通好，南北流寓之士，各许还其旧国。陈氏乃请王褒及信等十数人。高祖唯放王克、殷不害等，信及褒并留而不遣。” “世宗、高祖并雅好文学，信特蒙恩礼。至于赵、滕诸王，周旋款至，有若布衣之交。群公碑志，多相请托。唯王褒颇与信相埒，自馀文人，莫有逮者。” 

寝殿相连端正楼。太真梳洗楼上头。 北京时间：8月17日 22:00 本期主持：Terry &amp; Sachi ▲ 题图&nbsp;唐 李思训 宫苑图卷 绢本 北京故宫 【terry选元稹诗三首】 01 — 湘南登临湘楼 高处望潇湘，花时万井香。 雨馀怜日嫩，岁闺觉春长。 霞刹分危榜，烟波透远光。 情知楼上好，不是仲宣乡。 02 — 茶 茶 香叶，嫩芽 慕诗客，爱僧家 碾雕白玉，罗织红纱 铫煎黄蕊色，碗转曲尘花 夜后邀陪明月，晨前命对朝霞 洗尽古今人不倦，将至醉后岂堪夸 03 — 恨妆成 晓日穿隙明，开帷理妆点。 傅粉贵重重，施朱怜冉冉。 柔鬟背额垂，丛鬓随钗敛。 凝翠晕蛾眉，轻红拂花脸。 满头行小梳，当面施圆靥。 最恨落花时，妆成独披掩。 【sachi选《连昌宫词》一首】 04 — 连昌宫中满宫竹，岁久无人森似束。 又有墙头千叶桃，风动落花红蔌蔌。 宫边老翁为余泣，小年进食曾因入。 上皇正在望仙楼，太真同凭阑干立。 楼上楼前尽珠翠，炫转荧煌照天地。 归来如梦复如痴，何暇备言宫里事。 初过寒食一百六，店舍无烟宫树绿。 夜半月高弦索鸣，贺老琵琶定场屋。 力士传呼觅念奴，念奴潜伴诸郎宿。 须臾觅得又连催，特敕街中许然烛。 春娇满眼睡红绡，掠削云鬟旋装束。 飞上九天歌一声，二十五郎吹管逐。 逡巡大遍凉州彻，色色龟兹轰录续。 李谟擫笛傍宫墙，偷得新翻数般曲。 平明大驾发行宫，万人歌舞涂路中。 百官队仗避岐薛，杨氏诸姨车斗风。 05 — 明年十月东都破，御路犹存禄山过。 驱令供顿不敢藏，万姓无声泪潜堕。 两京定后六七年，却寻家舍行宫前。 庄园烧尽有枯井，行宫门闭树宛然。 尔后相传六皇帝，不到离宫门久闭。 往来年少说长安，玄武楼成花萼废。 去年敕使因斫竹，偶值门开暂相逐。 荆榛栉比塞池塘，狐兔骄痴缘树木。 舞榭欹倾基尚在，文窗窈窕纱犹绿。 尘埋粉壁旧花钿，乌啄风筝碎珠玉。 上皇偏爱临砌花，依然御榻临阶斜。 蛇出燕巢盘斗栱，菌生香案正当衙。 寝殿相连端正楼，太真梳洗楼上头。 晨光未出帘影黑，至今反挂珊瑚钩。 指似傍人因恸哭，却出宫门泪相续。 自从此后还闭门，夜夜狐狸上门屋。 06 — 我闻此语心骨悲，太平谁致乱者谁。 翁言野父何分别，耳闻眼见为君说。 姚崇宋璟作相公，劝谏上皇言语切。 燮理阴阳禾黍丰，调和中外无兵戎。 长官清平太守好，拣选皆言由相公。 开元之末姚宋死，朝廷渐渐由妃子。 禄山宫里养作儿，虢国门前闹如市。 弄权宰相不记名，依稀忆得杨与李。 庙谟颠倒四海摇，五十年来作疮痏。 今皇神圣丞相明，诏书才下吴蜀平。 官军又取淮西贼，此贼亦除天下宁。 年年耕种宫前道，今年不遣子孙耕。 老翁此意深望幸，努力庙谋休用兵。 

淹留兰蕙苑。吟啸芳菲晚。 北京时间：8月16日 22:00 ▲ 题图&nbsp;清 王缘 百花图 局部 01 — 赋得三五明月满 三五兔辉成，浮阴（云）冷复轻。 只轮非（悲）战反，团扇少歌声。 云前来往色，水上动摇明。 况复高楼照，何嗟揽不盈。 02 — 七夕诗 汉曲天榆冷，河边月桂秋。 婉娈期今夕，飘飖渡浅流。 轮随列宿动，路逐彩云浮。 横波翻泻泪，束素反缄愁。 此时机杼息，独向红妆羞。 03 — 秋日登广州城南楼 秋城韵晚笛，危榭引清风。 远气疑埋剑，惊禽似避弓。 海树一边出，山云四面通。 野火初烟细，新月半轮空。 塞外离群客（鸟），颜鬓早如蓬。 徒怀建邺（业）水，复想洛阳宫。 不及孤飞雁，独在上林中。 04 — 诒孔中丞奂诗 我行五岭表，辞乡二十年。 闻莺欲动咏，披雾即依然。 畴昔同寮寀，今（亟）随年代改。 借问藏书处，唯君故人在。 故人名宦（官）高，霜简肃权豪。 谁知怀九叹，徒然泣二毛。 步出东郊望，心游江海上。 遇物便今古，何为不惆怅。 初晴原野开，宿雨润条枚。 丛花曙后发，一鸟雾中来。 淹留兰蕙苑，吟啸芳菲晚。 忘怀静躁间，自觉风尘远。 白社聊可依，青山乍采薇。 钟牙乃得性，语默岂同归。 05 — 遇长安使寄裴尚书 传闻合（令）浦叶，远向洛阳飞。 北风尚嘶马，南冠独不归。 去云目徒送，离琴手自挥。 秋蓬失处所，春草屡芳菲。 太息关山月，风尘客子衣。 06 — 梅花落二首 其一 缥色动风香，罗生枝已长。 妖姬坠（堕）马髻，未插江南珰。 转袖花纷落，春衣共有芳（光）。 羞作秋胡妇，独采城南桑。 07 — 陇头水二首 其二 雾暗山（川）中日，风惊陇上秋。 徒伤幽咽响，不见东西流。 无期从此别，更度几年幽。 遥闻玉关道，望入杳悠悠。 08 — 和衡阳殿下高楼看妓 起（绮）楼侵碧汉，初日照红妆。 弦心艳卓女，曲误（调）动周郎。 并歌时转黛，息舞暂分香。 挂缨银烛下，莫笑玉钗长。 09 — 夏日还山庭 独于幽栖地，山庭暗女萝。 涧渍长低筱，池开半卷荷。 野花朝暝落，盘根岁月多。 停樽无赏慰，狎鸟自经过。 

长桥短桥杨柳，前浦后浦荷花。 北京时间：8月15日 22:00 本期主持：Patrick ▲ 题图&nbsp;清 金农&nbsp;《人物山水图》册第十开·荷花开了 01 — 念奴嬌·自述 策勳萬里，笑書生骨相，有誰相許? 壯志平生還自負，羞比紛紛兒女。 酒發雄談，劍增奇氣，詩吐驚人語。 風雲無便，未容黃鵠輕舉。 何事匹馬塵埃，東西南北，十載猶羈旅? 只恐陳登容易笑，負卻故園雞黍。 笛裡關山，樽前日月，回首空凝佇。 吾今未老，不須清淚如雨。 Credit to&nbsp;CC 02 — 短歌行 置酒高臺，樂極哀來。 人生處世，能幾何哉。 日西月東，百齡易終。 可嗟仲尼，不見周公。 鼓絲拊石，以永今日。 歡以別虧，憂因會釋。 燕鴻載鳴，蘭無故榮。 子如不樂，白髮其盈。 執子之手，以酌我酒。 式詠《短歌》，爰祝長壽。 Credit to&nbsp;CC 03 — 摸魚兒·自適 近年稍諳時事，傍人休笑頭縮。 賭棋幾局輸贏注，正似世情翻覆。 思算熟。向前去、不如退後無羞辱。 三般檢束。莫恃微才，莫誇高論，莫趁閑追逐。 雖都道，富貴人之所欲。天曾付幾多福。 倘來入手還須做，底用看人眉目。 聊自足。見放著、有田可種，有書堪讀。 村醪且漉。這後段行藏，從天發付，何須問龜卜。 Credit to&nbsp;Yolanda 04 — 姑蘇雜詠甫裡（甪直）即事四首 其一&nbsp; 長橋短橋楊柳，前浦後浦荷花。 人看旗出酒市，鷗送船歸釣家。 風波欲起不起，煙日將斜未斜。 絕勝苕中剡曲，金齏玉鱠堪誇。 Credit to&nbsp;Patrick 05 — 子夜四時歌 紅妝何草草，晚出南湖道。 不忍便回舟，荷花似郎好。 &nbsp;Credit to&nbsp;CC 06 — 姑蘇雜詠師子林十二詠 臥雲室&nbsp; 夕臥白雲合，朝起白雲開。 惟有心長在，不隨雲去來。 &nbsp;Credit to&nbsp;CC 07 — 初夏江村 輕衣軟履步江沙，樹暗前村定幾家。 水滿乳鳧翻藕葉，風疏飛燕拂桐花。 渡頭正見橫漁艇，林外時聞響緯車。 最是黃梅時節近，雨余歸路有鳴蛙。 Credit to&nbsp;Patrick &amp; Sachi 08 — 賦得蟬送別 疏槐細柳中，涼占一枝風。 蛻出形猶弱，驚飛響未終。 雨來林館靜，日下驛門空。 離管尊前發，淒涼調正同。 Credit to&nbsp;Yolanda 

妙会非绮节，佳期乃凉年。 北京时间：8月14日 22:00 ▲ 题图&nbsp; 五代/北宋 佚名 乞巧圖軸 01 — 《七月七日侍皇太子宴玄圃园》 潘尼 商风初授，辰火微流。 朱明送夏，少昊迎秋。 嘉木茂园，方草被畴。 于时我后，以豫以游。 02 — 《七月七日夜咏牛女诗》 谢惠连 落日隐櫩楹，升月照帘栊。 团团满叶露，析析振条风。 蹀足循广除，瞬目矖曾穹。 云汉有灵匹，弥年阙相从。 遐川阻昵爱，修渚旷清容。 弄杼不成藻，耸辔骛前踪。 昔离秋已两，今聚夕无双。 倾河易回斡，款情难久悰。 沃若灵驾旋，寂寥云幄空。 留情顾华寝，遥心逐奔龙。 沈吟为尔感，情深意弥重。 03 — 《七夕月下诗》 王僧达 远山敛氛寝，广庭扬月波。 气往风集隙，秋还露泫柯。 节期既已孱，中宵振绮罗。 来欢讵终夕，收泪泣分河。 04 — 《七夕诗》 萧衍 白露月下圆（团），秋风枝上鲜。 瑶台含碧雾，罗幕生紫烟。 妙会非绮节，佳期乃凉年。 玉壶承夜急，兰膏依晓煎。 昔悲汉难越，今伤河易旋。 怨咽双念断，凄悼两情悬。 05 — 《为织女赠牵牛诗》 颜延之 婺女俪经星，姮娥栖飞月。 惭无二媛灵，托身侍天阙。 阊阖殊未晖，咸池岂沐发。 汉阴不夕张，长河为谁越。 虽有促燕（宴）期，方须凉风发。 虚计双曜周，空迟三星没。 非怨杼轴劳，但念芳菲歇。 06 — 《七夕穿针诗》 柳恽 代马秋不归，缁纨无复绪。 迎寒理衣缝，映月抽纤缕。 的皪愁睇光，连娟思眉聚。 清露下罗衣，秋风吹玉柱。 流阴稍已多，馀光欲谁与。 07 — 《七夕》 邢子才 盈盈河水侧，朝朝长叹息。 不吝渐衰苦，波流讵可测。 秋期忽云至，停梭理容色。 束衿未解带，回銮已沾轼。 不见眼中人，谁堪机上织。 愿逐青鸟去，暂因希羽翼。 08 — 《池塘七夕》 温庭筠 月出西南露气秋，绮罗河汉在斜沟。 杨家绣作鸳鸯幔，张氏金为翡翠钩。 香烛有花妨宿燕，画屏无睡待牵牛。 万家砧杵三篙水，一夕横塘似旧游。 09 — 《行香子·七夕》 李清照 草际鸣蛩，惊落梧桐，正人间、天上愁浓。 云阶月地，关锁千重。 纵浮槎来，浮槎去，不相逢。 星桥鹊驾，经年才见，想离情、别恨难穷。 牵牛织女，莫是离中。 甚霎儿晴，霎儿雨，霎儿风。 10 — 《荔枝香近·七夕》 吴文英 睡轻时闻，晚鹊噪庭树。 又说今夕天津，西畔重欢遇。 蛛丝暗锁红楼，燕子穿帘处。 天上、未比人间更情苦。 秋鬓改，妒月姊、长眉妩。 过雨西风，数叶井梧愁舞。 梦入蓝桥，几点疏星映朱户。 泪湿沙边凝伫。 11 — 《夺锦标·七夕》 张埜 凉月横舟，银横浸练，万里秋容如拭。 冉冉鸾骖鹤驭，桥倚高寒，鹊飞空碧。 问欢情几许，早收拾、新愁重织。 怅人间、会少离多，万古千秋今夕。 谁念文园病客。 夜色沉沉，独抱一天岑寂。 忍记穿针亭榭，金鸭香寒，玉徽尘积。 凭新凉半枕，又依稀、行云消息。 听窗前、泪雨潇潇，梦里檐声犹滴。 

心事俱已矣，江上徒离忧。 北京时间：8月13日 22:00 本期主持：Terry 谢朓（464年－499年）南齐著名诗人，字玄晖，陈郡阳夏（河南省太康县）人，人称小谢，斋号高斋，曾出任宣城太守，故又称「谢宣城」。出身门阀，祖母是《后汉书》作者范晔的姐妹，祖父谢述为宋初宰相刘义康的亲信；父亲谢纬官至散骑侍郎，谢朓母亲为刘宋的长城公主，以甲族资格太尉行参军为起家官，官至太守、中书郎、尚书吏部郎。为「竟陵八友」之一，与谢灵运合称大小谢，以山水诗见称。 谢朓曾告发岳父王敬则叛乱致夫妻反目。499年不肯参与宰相始安王萧遥光叛乱，又轻视内朝重臣江祏（与萧遥光同谋废立），被诬告下狱，卒年35。 小谢诗风清俊细腻工巧，注重声律善用对句，当时沈约主张「四声八病」说，讲求平仄声律，谢朓与沈约要好，作诗特别注重声律，平仄工整与后来近体诗相近，超越六朝诗范围，具备唐诗风格。获得「诗中有画」的评价，后人辑有《谢宣城集》。 《南史·王昙首传附王筠传》：谢朓主张“好诗圆美流转如弹丸”，为李白最敬仰和赞赏的诗人。 诗品：一章之中，自有玉石，然奇章秀句，往往警遒。 沈约说：“二百年来无此诗。“ 梁武帝萧衍：“三日不读谢（朓）诗，便觉口臭。” 宋代严羽《沧浪诗话》：“谢朓之诗，已有全篇似唐人者。“ 张溥在《汉魏六朝百三家集-谢宣城集》的题辞中写道：“李青莲论诗，目无往古，惟于谢玄晖三四称服。泛月登楼篇咏数见至欲携之上华山问青天。余读青莲五言诗，情文骏发，亦有似玄晖者，知其兴叹难再，诚心仪之，非临风空忆也。梁武帝绝《重谢诗》云：「三日不读，即觉口臭。」简文《与湘东书》，推为文章冠冕，述作楷模。刘孝绰日置几案，沈休文每称未有。其见贵当时，又复如是。今反覆诵之，益信古人知言。虽渐启唐风，微逊康乐，要已高步诸谢矣。隋王赏爱，晤对不舍，长史间之，殊痛离割。集中文字，亦惟文学《辞笺》、《西府赠诗》两篇独绝，盖中情深者，为言益工也。会稽孔顗，粗有才笔，未立声名，玄晖爱其让表，不难折简，手写，齿牙奖成，宁忍重背妇翁，生怼寡妻。然王公甫诛，二江构害，出反之讥，颇挂时论。呜呼！康乐、宣城，其死等尔。康乐死于玩世，怜之者犹比于孔北海。嵇中散宣城死于畏祸，天下疑其反覆，即与吕布、许攸同类而共笑也。一死轻重，尤贵得所哉。“ ▲ 题图&nbsp;宋 朴庵 烟江欲雨图页绢 01 — 送远曲 北梁辞欢宴，南浦送佳人。 方衢控龙马，平路骋朱轮。 琼筵妙舞绝，桂席羽觞陈。 白云丘陵远，山川时未因。 一为清吹激，潺湲伤别巾。 02 — 同谢咨议咏铜爵台 繐帏飘井干，樽酒若平生。 郁郁西陵树，讵闻歌吹声。 芳襟染泪迹，婵娟空复情。 玉座犹寂寞，况乃妾身轻。 03 — 别王丞僧孺 ○一作王融诗。 首夏实清和，馀春满郊甸。 花树杂为锦，月池皎如练。 如何于此时，别离言与面。 留杂已郁纡，行舟亦遥衍。 非君不见思，所悲思不见。 04 — 新亭渚别范零陵云 洞庭张乐地，潇湘帝子游。 云去苍梧野，水还江汉流。 停骖我怅望，辍棹子夷犹。 广平听方籍，茂陵将见求。 心事俱已矣，江上徒离忧。 05 — 观朝雨诗 朔风吹飞雨，萧条江上来。 既洒百常观，复集九成台。 空濛如薄雾，散漫似轻埃。 平明振衣坐，重门犹未开。 耳目暂无扰，怀古信悠哉。 戢翼希骧首，乘流畏曝鳃。 动息无兼遂，歧路多徘徊。 方同战胜者，去剪北山莱。 06 — 移病还园示亲属诗 疲策倦人世，敛性就幽蓬。 停琴伫凉月，灭烛听归鸿。 凉薰乘暮晰，秋华临夜空。 叶低知露密，崖断识云重。 折荷葺寒袂，开镜眄衰容。 海暮腾清气，河关秘栖冲。 烟衡时未歇，芝兰去相从。 07 — 奉和随王殿下诗十六首 其十四 分悲玉瑟断，别绪金樽倾。 风入芳帷散，缸华兰殿明。 想折中园草，共知千里情。 行云故乡色，赠此一离声。 08 — 和王中丞闻琴诗 凉风吹月露，圆景动清阴。 蕙风入怀抱，闻君此夜琴。 萧瑟满林听，轻鸣响涧音。 无为澹容与，蹉跎江海心。 09 — 杂咏三首 其二 灯 本集作同咏座上所见一物。 发翠斜汉（溪）里，蓄宝宕山峰。 抽茎类仙掌，衔光似烛龙。 飞蛾再三绕，轻花四五重。 孤对相思夕，空照舞衣缝。 

雪满山中高士卧，月明林下美人来。 北京时间：8月12日 22:00 本期主持：Patrick ▲ 题图&nbsp;宋 （传）马远 林和靖图 01 — 梅花九首 其一 瓊姿只合在瑤台，誰向江南處處栽。 雪滿山中高士臥，月明林下美人來。 寒依疏影蕭蕭竹，春掩殘香漠漠苔。 自去何郎無好詠，東風愁寂幾回開？ Credit to&nbsp;Patrick 02 — 梅花九首 其二 斷魂只有月明知，無限春愁在壹枝。 不共人言唯獨笑，忽疑君到正相思。 歌殘別院燒燈夜，妝罷深宮覽鏡時。 舊夢已隨流水遠，山窗聊復伴題詩。 Credit to&nbsp;Patrick 03 — 青丘子歌 江上有青丘，予徙家其南，因自號青丘子。閒居無事，終日苦吟，間作《青丘子歌》言其意，以解詩淫之嘲。 青丘子，癯而清， 本是五雲閣下之仙卿。 何年降謫在世間，向人不道姓與名。 躡屩厭遠遊，荷鋤懶躬耕。 有劍任鏽澀，有書任縱橫。 不肯折腰為五斗米，不肯掉舌下七十城。 但好覓詩句，自吟自酬賡。 田間曳杖複帶索，傍人不識笑且輕， 謂是魯迂儒、楚狂生。 青丘子聞之不介意，吟聲出吻不絕咿咿鳴。 朝吟忘其饑，暮吟散不平。 當其苦吟時，兀兀如被酲。 頭髮不暇櫛，家事不及營。 兒啼不知憐，客至不果迎。 不憂回也空，不慕猗氏盈。 不慚被寬褐，不羨垂華纓。 不問龍虎苦戰鬥，不管烏兔忙奔傾。 向水際獨坐，林中獨行。 斫元氣，搜元精，造化萬物難隱情。 冥茫八極遊心兵，坐令無象作有聲。 微如破懸虱，壯若屠長鯨。 清同吸沆瀣，險比排崢嶸。 靄靄晴雲披，軋軋凍草萌。 高攀天根探月窟，犀照牛渚萬怪呈。 妙意俄同鬼神會，佳景每與江山爭。 星虹助光氣，煙露滋華英。 聽音諧韶樂，咀味得大羹。 世間無物為我娛，自出金石相轟鏗。 江邊茅屋風雨晴，閉門睡足詩初成。 叩壺自高歌，不顧俗耳驚。 欲呼君山老父，攜諸仙所弄之長笛， 和我此歌吹月明。 但愁欻忽波浪起，鳥獸駭叫山搖崩。 天帝聞之怒，下遣白鶴迎。 不容在世作狡獪，複結飛佩還瑤京。 Credit to&nbsp;Patrick 04 — 牧牛詞 爾牛角彎環，我牛尾禿速， 共拈短笛與長鞭，南隴東岡去相逐。 日斜草遠牛行遲，牛勞牛饑唯我知； 牛上唱歌牛下坐，夜歸還向牛邊臥。 長年牧牛百不憂，但恐輸租賣我牛。 Credit to&nbsp;Patrick &amp; CC 05 — 客中憶二女 每憶門前兩候歸，客中長夜夢魂飛。 料應此際猶依母，燈下看縫寄我衣。 Credit to&nbsp;CC 06 — 天仙子 秋夜客中 炙了青燈初掩帳。 四壁蛩鳴催旅況。 瀟瀟索索雨兒來， 梧葉上。柳葉上。 兩處秋聲愁一樣。 此夜江雲迷疊嶂。 好夢欲歸難倚仗。 已涼未冷惱人天， 眠一餉。坐一餉。 白髮明朝應幾丈。 Credit to&nbsp;Yolanda 07 — 東飛伯勞歌 前飛蜻蜓後飛蝶，桃葉楊枝每相接。 誰家季女弄春妍，披煙映日窗戶前。 金雀雙釵翠羽扇，纈屏黼帳文羅薦。 嬌羞年幾十五多，將呈複隱奈愁何。 流暉倏沒百花暝，空持可憐誰作並。 Credit to&nbsp;Ruby 08 — 余氏園中諸菜十五首 菘&nbsp; &nbsp; 秋深毫晚出，齧脆如鳴玉。 醒灑策奇勳，冰壺浸寒綠。 Credit to Yougeng 

登兹楼以四望兮，聊暇日以销忧。 北京时间：8月10日 22:00 本期主持：terry ▲ 题图&nbsp;清 陈枚 山水楼阁图册&nbsp;其九 01 — 登兹楼以四望兮，聊暇日以销忧。 览斯宇之所处兮，实显敞而寡仇。 挟清漳之通浦兮， 倚曲沮之长洲。 背坟衍之广陆兮，临皋隰之沃流。 北弥陶牧，西接昭丘。华实蔽野，黍稷盈畴。 虽信美而非吾土兮，曾何足以少留。 02 — 遭纷浊而迁逝兮，漫逾纪以迄今。 情眷眷而怀归兮，孰忧思之可任？ 凭轩槛以遥望兮， 向北风而开襟。 平原远而极目兮，蔽荆山之高岑。 路逶迤而修迥兮，川既漾而济深。 悲旧乡之壅隔兮，涕横坠而弗禁。 昔尼父之在陈兮，有归欤之叹音。 钟仪幽而楚奏兮，庄舄显而越吟。 人情同于怀土兮，岂穷达而异心。 03 — 惟日月之逾迈兮，俟河清其未极。 冀王道之一平兮，假高衢而骋力。 惧匏瓜之徒悬兮，畏井渫之莫食。 步栖迟以徙倚兮，白日忽其将匿。 风萧瑟而并兴兮，天惨惨而无色。 兽狂顾以求群兮，鸟相鸣而举翼。 原野阒其无人兮，征夫行而未息。 心凄怆以感发兮，意忉怛而憯恻。 循阶除而下降兮，气交愤于胸臆。 夜参半而不寐兮，怅盘桓以反侧。 

郴江幸自绕郴山，为谁流下潇湘去？ 北京时间：8月8日 22:00 ▲&nbsp;题图&nbsp;北宋 李公麟&nbsp; 潇湘卧游图 局部 01 — 望海潮 其一 元丰三年1080 星分牛斗，疆连淮海，扬州万井提封。 花发路香，莺啼人起，珠帘十里东风。 豪俊气如虹，曳照春金紫，飞盖相从。 巷入垂杨，画桥南北翠烟中。 追思故国繁雄。 有迷楼挂斗，月观横空。 纹锦制帆，明珠溅雨，宁论爵马鱼龙。 往事逐孤鸿，但乱云流水，萦带离宫。 最好挥毫万字，一饮拚千钟。 02 — 满庭芳 元丰二年1079 红蓼花繁，黄芦叶乱，夜深玉露初零。 霁天空阔，云淡楚江清。 独棹孤篷小艇，悠悠过、烟渚沙汀。 金钩细，丝纶慢卷，牵动一潭星。 时时，横短笛，清风皓月，相与忘形。 任人笑生涯，泛梗飘萍。 饮罢不妨醉卧，尘劳事、有耳谁听。 江风静，日高未起，枕上酒微醒。 03 — 鼓笛慢 绍圣四年1097 乱花丛里曾携手，穷艳景，迷欢赏。 到如今谁把，雕鞍锁定，阻游人来往。 好梦随春远，从前事、不堪思想。 念香闺正杳，佳欢未偶，难留恋、空惆怅。 永夜婵娟未满，叹玉楼，几时重上。 那堪万里，却寻归路，指阳关孤唱。 苦恨东流水，桃源路、欲回双桨。 仗何人，细与丁宁问呵，我如今怎向。 04 — 踏莎行 绍圣四年1097 雾失楼台，月迷津渡，桃源望断无寻处。 可堪孤馆闭春寒，杜鹃声里斜阳暮。 驿寄梅花，鱼传尺素，砌成此恨无重数。 郴江幸自绕郴山，为谁流下潇湘去？ 05 — 阮郎归 其四 绍圣四年1097 湘天风雨破寒初，深沈庭院虚。 丽谯吹罢小单于，迢迢清夜徂。 乡梦断，旅魂孤，峥嵘岁又除。 衡阳犹有雁传书，郴阳和雁无。 06 — 江城子 其二 元符三年1100 南来飞燕北归鸿。 偶相逢，惨愁容。 绿鬓朱颜，重见两衰翁。 别后悠悠君莫问，无限事，不言中。 小槽春酒滴珠红。 莫匆匆，满金钟。 饮散落花流水、各西东。 后会不知何处是，烟浪远，暮云重。 07 — 满庭芳 北苑研膏，方圭圆璧，名动万里京关。 碎身粉骨，功合上凌烟。 尊俎风流战胜，降春睡、开拓愁边。 纤纤捧，香泉溅乳，金缕鹧鸪斑。 相如，方病酒，一觞一咏，宾有群贤。 便扶起灯前，醉玉颓山。 搜揽胸中万卷，还倾动，三峡词源。 归来晚，文君未寝，相对晓妆残。 

惟有三五夜，明月暂经过。 北京时间：8月7日 22:00 本期主持：CC ▲ 题图 近代 沈休文钟山诗 福厂王褆篆 01 — 怀旧诗 伤谢朓 吏部信才杰。文锋振奇响。 调与金石谐。思逐风云上。 岂言陵霜质。忽随人事往。 尺璧尔何冤。一旦同丘壤。 怀旧诗九首：伤王融、伤谢朓、伤庾杲之（谥贞子）、伤王谌、伤虞炎、伤李珪之、伤韦景猷、伤刘沨、伤胡谐之。 伤王融 元长秉奇调。弱冠慕前踪。 眷言怀祖武。一篑望成峯。 途艰行易跌。命舛志难逢。 折风落迅羽。流恨满青松。 02 — 别范安成 生平少年日，分手易前期。 及尔同衰暮，非复别离时。 勿言一樽酒，明日难重持。 梦中不识路，何以慰相思。 《韩非子》曰：“六国时，张敏与高惠二人为友，每相思，不能得见，敏便于梦中往寻，但行至半道，即迷不知路，遂回。如此者三。” 03 — 饯谢文学离夜 汉池水如带，巫山云似盖。 瀄zhì汨mì背吴潮，潺湲横楚濑。 一望沮漳水，宁思江海会。 以我径寸心，从君千里外。 饯谢文学离夜 范云 阳台雾初解，梦渚水裁渌。 远山隐且见，平沙断还绪。 分弦饶苦音，别唱多凄曲。 尔拂后车尘，我事东皋粟。 饯谢文学离夜 王融 所知共歌笑，谁忍别笑歌？ 离轩思黄鸟，分渚薆青莎。 翻情结远旆，洒泪与行波。 春江夜明月，还望情如何？ 04 — 游钟山诗应西阳王教 其二 发地多奇岭。干云非一状。 合沓共隐天。参差互相望。 郁律构丹巘yǎn。崚léng嶒céng起青嶂。 势随九疑高。气与三山壮。 05 — 六忆诗 忆来时，灼灼上阶墀chí。 勤勤叙别离，慊qiàn慊道相思。 相看常不足，相见乃忘饥。 忆坐时，点点罗帐前。 或歌四五曲，或弄两三弦。 笑时应无比，嗔时更可怜。 忆食时，临盘动容色。 欲坐复羞坐，欲食复羞食。 含哺如不饥，擎瓯ōu似无力。 忆眠时，人眠强未眠。 解罗不待劝，就枕更须牵。 复恐傍人见，娇羞在烛前。&nbsp; 06 — 杂曲三首 夜夜曲 河汉纵且横，北斗横复直。 星汉空如此，宁知心有忆。 孤灯暧不明，寒机晓犹织。 零泪向谁道，鸡鸣徒叹息。 夜夜曲&nbsp;其一 萧纲 北斗闌干去，夜夜心獨傷。 月輝橫射枕，鐙光半隱牀。 夜夜曲&nbsp;其二 萧纲 愁人夜獨傷，滅燭卧蘭芳。 祗恐多情月，旋來照妾房。 夜夜曲 欧阳修 浮云吐明月，流影玉阶阴。 千里虽共照，安知夜夜心？ 07 — 从军行 惜哉征夫子，忧恨良独多。 浮天出鳀tí（鲲）海，束马渡交河。 雪萦九折嶝dèng，风卷万里波。 维舟无夕岛，秣骥乏平莎。 凌涛富惊沫，援木阙垂萝。 江飔sī鸣叠屿，流云照层阿。 玄埃晦朔马，白日照吴戈。 寝兴动征怨，寤寐起还歌。 晨装岂辍警，夕垒讵淹和。 苦哉远征人，悲矣将如何。 从军行&nbsp;其一 江淹 樽酒送征人，踟蹰在亲宴。 日暮浮云滋，握手泪如霰。. 悠悠清水川，嘉鲂得所荐。 而我在万里，结友不相见。 袖中有短书，愿寄双飞燕。 从军行&nbsp;其二 江淹 从军出陇北，长望阴山云。 泾渭各异流，恩情於此分。 故人赠宝剑，镂以瑶华文。 一言凤独立，再说鸾无群。 何得晨风起，悠哉凌翠氛。 黄鹄去千里，垂涕为报君。 08 — 咏芙蓉诗 微风摇紫叶，轻露拂朱房。 中池所以绿，待我泛红光。 09 — 昭君辞 朝发披香殿，夕济汾阴河。 于兹怀九逝，自此敛双蛾。 沾妆如湛露，绕睑状流波。 日见奔沙起，稍觉转蓬多。 胡风犯肌骨，非直伤绮罗。 衔涕试南望，关山郁嵯峨。 始作阳春曲，终成苦寒歌。 惟有三五夜，明月暂经过。 拟咏怀 其七 庾信 榆关断音信，汉使绝经过。 胡笳落泪曲，羌笛断肠歌。 纤腰减束素，别泪损横波。 恨心终不歇，红颜无复多。 枯木期填海，青山望断河。 明君词 萧纲 玉艳光瑶质，金钿婉黛红。 一去葡萄观，长别披香宫。 秋檐照汉月，愁帐入胡风。 妙工偏见诋，无由情恨通。 [图片评论] ▲ 沈约の签名便条 

常闻诗人语，不醉且无归。 北京时间：8月6日 22:00 本期主持：Chen ▲ 题图&nbsp;清 戴本孝 山水册页之八 01 — 赠蔡子笃诗 〖蔡睦。字子笃。为尚书。仲宣与之同避难荆州。子笃还会稽。〗 翼翼飞鸾，载飞载东。 我友云徂，言戾旧邦。 舫舟翩翩，以溯大江。 蔚矣荒涂，时行靡通。 慨我怀慕，君子所同。 悠悠世路，乱离多阻。 济岱江衡，邈焉异处。 风流云散，一别如雨。 人生实难，愿其弗与。 瞻望遐路，允企伊伫。 烈烈冬日，肃肃凄风。 潜鳞在渊，归雁载轩。 苟非鸿雕，孰能飞翻。 虽则追慕，予思罔宣。 瞻望东路，惨怆增叹。 率彼江流，爰逝靡期。 君子信誓，不迁于时。 及子同寮，生死固之。 何以赠行，言赋新诗。 中心孔悼，涕泪涟洏。 嗟尔君子，如何勿思。 02 — 七哀诗三首&nbsp;其一 西京乱无象，豺虎方遘患。 复弃中国去，远身适荆蛮。 亲戚对我悲，朋友相追攀。 出门无所见，白骨蔽平原。 路有饥妇人，抱子弃草间。 顾闻号泣声，挥涕独不还。 未知身死处，何能两相完。 驱马弃之去，不忍听此言。 南登霸陵岸，回首望长安。 悟彼下泉人，喟然伤心肝。 &nbsp; 03 — 七哀诗三首&nbsp;其二 荆蛮非我乡，何为久滞淫。 方舟溯大江，日暮愁我心。 山冈有馀映，岩阿增重阴。 狐狸驰赴穴，飞鸟翔故林。 流波激清响，猴猿临岸吟。 迅风拂裳袂，白露沾衣襟。 独夜不能寐，摄衣起抚琴。 丝桐感人情，为我发悲音。 羁旅无终极，忧思壮难任。 04 — 七哀诗三首&nbsp;其三 边城使心悲，昔吾亲更之。 冰雪截肌肤，风飘无止期。 百里不见人，草木谁当迟。 登城望亭燧，翩翩飞戍旗。 行者不顾反，出门与家辞。 子弟多俘虏，哭泣无已时。 天下尽乐土，何为久留兹。 蓼虫不知辛，去来勿与咨。 05 — 公燕诗 昊天降丰泽，百卉挺葳蕤。 凉风撤蒸暑，清云却炎晖。 高会君子堂，并坐荫华榱。 嘉肴充圆方，旨酒盈金罍。 管弦发徽音，曲度清且悲。 合坐同所乐，但愬杯行迟。 常闻诗人语，不醉且无归。 今日不极欢，含情欲待谁。 见眷良不翅，守分岂能违。 古人有遗言，君子福所绥。 愿我贤主人，与天享巍巍。 克符周公业，奕世不可追。 06 — 咏史诗 自古无殉死，达人所共知。 秦穆杀三良，惜哉空尔为。 结发事明君，受恩良不訾。 临没要之死，焉得不相随。 妻子当门泣，兄弟哭路垂。 临穴呼苍天，涕下如绠縻。 人生各有志，终不为此移。 同知埋身剧，心亦有所施。 生为百夫雄，死为壮士规。 黄鸟作悲诗，至今声不亏。 

沧流未可源，高飘去何已。 北京时间：8月5日 22:00 本期主持：Ruby 范云（451年－503年），字彦龙，南朝梁文学家，南乡舞阴（今河南省淅川县李官桥镇一带）人，历仕齐、梁二朝，为竟陵八友之一。 ▲ 题图&nbsp;南宋 马远 水图之云舒浪卷 01 — 贈張徐州稷 田家樵採去，薄暮方來歸。 還聞稚子說，有客款柴扉。 儐從皆珠玳，裘馬悉輕肥。 軒蓋照墟落，傳瑞生光輝。 疑是徐方牧，既是復疑非。 思舊昔言有，此道今已微。 物情棄疵賤，何獨顧衡闈？ 恨不具雞黍，得與故人揮。 懷情徒草草，淚下空霏霏。 寄書雲間鴈，為我西北飛。 02 — 別詩&nbsp;其一 洛陽城東西，長作經時別。 昔去雪如花，今來花似雪。 03 — 送沈記室夜別 桂水澄夜氛，楚山清曉雲。 秋風兩鄉怨，秋月千里分。 寒枝寧共采，霜猨行獨聞。 捫蘿忽遺我，折桂方思君。 04 — 效古 寒沙四面平，飛雪千里驚。 風斷陰山樹，霧失交河城。 朝馳左賢陣，夜薄休屠營。 昔事前軍幕，今逐嫖姚兵。 失道刑既重，遲留法未輕。 所賴今天子，漢道日休明。 05 — 送別詩 東風柳線長。送郎上河梁。 未盡樽前酒。妾淚已千行。 不愁書難寄。但恐鬢將霜。 望懷白首約。江上早歸航。 06 — 之零陵郡次新亭詩 江干遠樹浮，天末孤煙起。 江天自如合，煙樹還相似。 滄流未可源，高飄去何已。 07 — 詠桂樹詩 南中有八樹，繁華無四時。 不識風霜苦，安知零落期。 08 — 擬古 匣中一明鏡。好鑒明鏡光。 明鏡不可鑒。一鑒一情傷。 

醉倚绿阴眠一饷。 北京时间：8月2日 22:00 ▲ 题图&nbsp;明 汪中 得趣在人册 其四 01 — 采桑子 其四 群芳过后西湖好，狼藉残红， 飞絮濛濛，垂柳阑干尽日风。 笙歌散尽游人去，始觉春空。 垂下帘栊，双燕归来细雨中。 02 — 诉衷情令 眉意 一作黄庭坚詩 清晨帘幕（珠帘绣幕）卷轻霜。 呵手试梅妆。 都缘自有离恨，故画作， 远山长。 思往事，惜流芳（光）。 易成伤（恨难忘）。 拟（未）歌先敛，欲笑还颦，最断人肠。 03 — 减字木兰花 伤怀离抱。天若有情天亦老。 此意如何。细似轻丝渺似波。 扁舟岸侧。枫叶荻花秋索索。 细想前欢。须著人间比梦间。 04 — 蝶恋花 其五&nbsp; 面旋落花风荡漾。 柳重烟深，雪絮飞来往。 雨後轻寒犹未放。 春愁酒病成惆怅。 枕畔屏山围碧浪。 翠被华灯，夜夜空相向。 寂寞起来褰绣幌。 月明正在梨花上。 05 — 渔家傲 花底忽闻敲两桨。 逡巡女伴来寻访。 酒盏旋将荷叶当。 莲舟荡。 时时盏里生红浪。 花气酒香清厮酿。 花腮酒面红相向。 醉倚绿阴眠一饷。 惊起望。 船头阁在沙滩上。 06 — 渔家傲 荷叶田田青照水，孤舟挽在花阴底。 昨夜萧萧疏雨坠，愁不寐， 朝来又觉西风起。 雨摆风摇金蕊碎，合欢枝上香房翠。 莲子与人长厮类，无好意， 年年苦在中心里。 07 — 渔家傲 其三 与赵康靖公 四纪才名天下重。 三朝构厦为梁栋。 定册功成身退勇。 辞荣宠。 归来白首笙歌拥。 顾我薄才无可用。 君恩近许归田垅。 今日一觞难得共。 聊对捧。 官奴为我高歌送。 

悄立市桥人不识，一星如月看多时。 北京时间：8月1日 22:00 本期主持：You Geng 特别鸣谢：Chen，Yolanda，Siyi，Peilin参与选诗！ ▲ 题图&nbsp;清 袁耀（款）汉宫秋月立轴 （魔改） 01 — 別老母 【卷三】 搴幃拜母河梁去，白髮愁看淚眼枯。 慘慘柴門風雪夜，此時有子不如無。 02 — &nbsp;癸巳除夕偶成&nbsp; 其一 【卷九】 千家笑語漏遲遲，憂患潛從物外知。 悄立市橋人不識，一星如月看多時。 03 — 賀新郎·太白墓和雅存韻 何事催人老？ 是幾處、殘山剩水，閑憑閑吊。 此是青蓮埋骨地，宅近謝家之脁。 總壹樣，文人宿草。 只爲先生名在上，問青天，有句何能好？ 打壹幅，思君稿。 夢中昨來逢君笑。 把千年、蓬萊清淺，舊遊相告。 更問後來誰似我，我道：才如君少。 有亦是，寒郊瘦島。 語罷看君長揖去，頓身輕、壹葉如飛鳥。 殘夢醒，雞鳴了。 04 — 觀潮行&nbsp; 客有不樂游廣陵，卧看八月秋濤興。 偉哉造物此巨觀，海水直挾心飛騰。 瀴溟萬萬夙未届，對此茫茫八埏隘。 纔見銀山動地來，已將赤岸浮天外。 砰巖磓岳萬穴號，雌呿雄吟六節摇。 豈其乾坤果吁吸，乃與晦朔爲盈消。 殷天怒爲排山入，轉眼西追日輪及。 一信將無渤澥空，再來或恐鴻濛濕。 唱歌踏浪輸吴儂，曾賫何物邀海童？ 答言三千水犀弩，至今猶敢攖其鋒。 我思此語等兒戲，員也英靈實南避。 只合回頭撼越山，那因抉目仇吴地。 吴顛越蹶曾幾時，前胥後種誰見知。 潮生潮落自終古，我欲停杯一問之。 05 — 後觀潮行&nbsp; 海風卷盡江頭葉，沙岸千人萬人立。 怪底山川忽變容，又報天邊海潮入。 鷗飛艇亂行雲停，江亦作勢如相迎。 鵝毛一白尚天際，傾耳已是風霆聲。 江流不合幾回折，欲折潮頭如折鐵。 一折平添百丈飛，浩浩長空舞晴雪。 星馳電激望已遥，江塘十里隨低高。 此時萬户同屏息，想見窗櫺齊動摇。 潮頭障天天亦暮，蒼茫却望潮來處。 前陣纔平羅刹磯，後來又没西興樹。 獨客弔影行自愁，大地與身同一浮。 乘槎未許到星闕，采藥何年傍祖洲。 賦罷《觀潮》長太息，我尚輸潮歸即得。 回首重城鼓角哀，半空純作魚龍色。 参考人物年表 少年孤苦 乾隆十四年（1749年）正月四日，黃景仁出生於高淳學署。乾隆十八年（1753年），喪父，家中叔輩很少，只好由祖母呂孺人監讀黃景仁。 乾隆二十年（1755年），隨祖父黃大樂從高淳回到祖籍常州，居住在白雲溪上游。 乾隆二十二年（1757年），應試。乾隆二十五年（1760年），祖父黃大樂去世。乾隆二十六年（1761年），祖母呂孺人去世。乾隆二十八年（1763年），開始寫詩。乾隆二十九年（1764年），哥哥黃庚齡去世。同年參加童子試，名列第一，頗受常州府知府潘恂、武進縣知縣王祖肅的欣賞。 遊學江浙 乾隆三十年（1765年），補博士弟子員，在宜興、氿里讀書。乾隆三十一年（1766年），和洪亮吉結交，從此專心於詩，因為母親年老，從此客游四方謀生以奉養家人。冬，游揚州。 乾隆三十二年（1767年），娶妻趙氏，時邵齊燾在常州龍城書院講學，可惜黃景仁沒有師傅，便邀請他來受學，黃景仁為其知遇之恩所感動，便前去受教，不久離去。春，游銅官山。秋，前往杭州，準備參加江寧鄉試。 乾隆三十三年（1768年）夏，游徽州。秋，參加江寧鄉試。 乾隆三十四年（1769年）春，游杭州、徽州。夏，游揚州。秋，回常州。冬，拜訪湖南按察使王太岳，成為王太岳的幕賓。 乾隆三十五年（1770年）春，登衡山。夏，回常州。秋，參加江寧鄉試，同年邵齊燾去世，黃景仁認為知己已死，世間已無可留戀，便開始浪遊。 乾隆三十六年（1771年）春，到秀水，遊覽安徽，成為太平知府沈業富的幕賓。秋，參加省試。長子黃乙生出生。冬，到太平，拜訪安徽學政朱筠，在朱筠的幕中校勘文章。 乾隆三十七年（1772年），成為朱筠的幕賓，從師朱筠。三月，與會太白樓，黃景仁年紀最小，穿着白色的袷衣站在太陽的影下，不一會便寫下幾百字，其他客人都為之驚嘆，紛紛放下筆，黃景仁因此名聲大噪，士子都爭相模仿他的詩。黃景仁又游黃山、白岳、九華。秋，游安慶、六安。冬，游潁州、鳳陽。十二月，回常州。 乾隆三十八年（1773年）春，跟隨朱筠到廬州、泗州。夏，游徽州，到杭州。秋，游徽州。冬，回常州。 乾隆三十九年（1774年）春，游揚州。夏，回常州。秋，參加江寧鄉試。冬，游虞山，祭拜邵齊燾之墓，又到江寧。 乾隆四十年（1775年），從江寧前往太平。夏，在壽州正陽書院講學。冬，因為覺得自己的詩沒有幽、並之地的豪士的風範，於是決定北上，十二月抵達北京，同年著成《兩當軒集》。 乾隆四十一年（1776年），應乾隆帝東巡召試，取二等，被賜予二匹緞，任武英殿書籤官，任主薄。 窮困潦倒 乾隆四十二年（1777年），接母親和家人到北京居住。秋，參加順天鄉試。乾隆四十三年（1778年），受業於鴻臚寺少卿王昶門下。 乾隆四十四年（1779年）秋，參加順天鄉試。乾隆四十五年（1780年）秋，再次參加順天鄉試。同年將家人送還常州。游山東。冬，到北京。 乾隆四十六年（1781年）秋，游西安，拜訪陝西巡撫畢沅，畢沅對他的才能感到驚奇，款待他，並援助他為縣丞。冬，回北京。乾隆四十七年（1782年）春，到吏部等待任官。 乾隆四十八年（1783年）三月，為債主所逼，帶病離開北京，跋涉太行山，到達解州時病發。四月二十五日，在河東鹽運使沈業富府邸中去世，友人洪亮吉為其服喪。 

潮生潮落自終古，我欲停杯一問之。 北京时间：7月31日 22:00 本期主持：You Geng 特别鸣谢：Chen，Yolanda，Siyi，Peilin参与选诗！ ▲ 题图&nbsp;明 仇英 渔笛图 01 — 笥河先生偕宴太白樓醉中作歌 【卷四】 紅霞一片海上來，照我樓上華筵開， 傾觴綠酒忽復盡，樓中謫仙安在哉！ 謫仙之樓樓百尺，笥河夫子文章伯， 風流彷彿樓中人，千一百年來此客。 是日江上彤雲開，天門淡掃雙蛾眉， 江從慈母磯邊轉，潮到燃犀亭下回， 青山對面客起舞，彼此青蓮一掊土。 若論七尺歸蓬蒿，此樓作客山是主。 若論醉月來江濱，此樓作主山作賓。 長星動搖若無色，未必常作人間魂， 身後蒼涼盡如此，俯仰悲歌亦徒爾！ 杯底空余今古愁，眼前忽盡東南美， 高會題詩最上頭，姓名未死重山邱， 請將詩卷擲江水，定不與江東向流。 02 — 九月白門遇伍三病甚恐其不可復治後聞其强病相送而余已發矣因綜計吾二人聚散蹤迹作爲是詩伍生見之當霍然也 【卷四】 伍郎束發去鄉土，挾彈翩翩十三五。 呼盧縱酒百不憂，只思射殺南山虎。 西泠橋畔與君逢，投鞭一醉春風中。 吳姬壓酒香滿店，門外垂楊嘶玉驄。 是時方兩小，意氣絕傾倒。 一為吳門別，君訪安期島。 十年滄海頭，朱顏自不保。 嗟嗟翔風翰，墮作窮林鳥。 葛衣索索行市中，雙鬢憂來似蓬葆。 道逢南陽劉孝標，慨然為著廣絕交。 炎涼世態有如此，我輩豈肯長蓬蒿。 倏忽流光疾如電，耿耿思君撫長劍。 扁舟三度訪君門，落花滿地無人見。 今秋意外得重逢，誰知君病餘危喘。 得志無身吾所傷，況今七尺猶貧賤。 我為因人更遠離，望風遙別不勝悲。 聞君力疾猶相送，想見重來惆悵時。 03 — 旅夜 【卷四】 天高野曠肅孤清，落木蕭蕭旅夢驚。 病馬依人同失路，冷蟬似我只吞聲。 荒城月出夜逾悄，小閣燈殘水忽明。 一臥滄江時節改，深杯柏葉為誰傾。 04 — 重九夜偶成 【卷二】 悲秋容易到重陽，節物相催黯自傷。 有酒有花翻寂寞，不風不雨倍淒涼。 依依水郭人如雁，戀戀寒衣月似霜。 差喜衰親話真切，一燈滋味異他鄉。 05 — 雜感四首 其二 【卷六】 歲歲吹簫江上城，西園桃梗托浮生。 馬因識路真疲路，蟬到吞聲尚有聲。 長鋏依人游未已，短衣射虎氣難平。 劇憐對酒聽歌夜，絕似中年以後情。 &nbsp; 参考人物年表 少年孤苦 乾隆十四年（1749年）正月四日，黃景仁出生於高淳學署。乾隆十八年（1753年），喪父，家中叔輩很少，只好由祖母呂孺人監讀黃景仁。 乾隆二十年（1755年），隨祖父黃大樂從高淳回到祖籍常州，居住在白雲溪上游。 乾隆二十二年（1757年），應試。乾隆二十五年（1760年），祖父黃大樂去世。乾隆二十六年（1761年），祖母呂孺人去世。乾隆二十八年（1763年），開始寫詩。乾隆二十九年（1764年），哥哥黃庚齡去世。同年參加童子試，名列第一，頗受常州府知府潘恂、武進縣知縣王祖肅的欣賞。 遊學江浙 乾隆三十年（1765年），補博士弟子員，在宜興、氿里讀書。乾隆三十一年（1766年），和洪亮吉結交，從此專心於詩，因為母親年老，從此客游四方謀生以奉養家人。冬，游揚州。 乾隆三十二年（1767年），娶妻趙氏，時邵齊燾在常州龍城書院講學，可惜黃景仁沒有師傅，便邀請他來受學，黃景仁為其知遇之恩所感動，便前去受教，不久離去。春，游銅官山。秋，前往杭州，準備參加江寧鄉試。 乾隆三十三年（1768年）夏，游徽州。秋，參加江寧鄉試。 乾隆三十四年（1769年）春，游杭州、徽州。夏，游揚州。秋，回常州。冬，拜訪湖南按察使王太岳，成為王太岳的幕賓。 乾隆三十五年（1770年）春，登衡山。夏，回常州。秋，參加江寧鄉試，同年邵齊燾去世，黃景仁認為知己已死，世間已無可留戀，便開始浪遊。 乾隆三十六年（1771年）春，到秀水，遊覽安徽，成為太平知府沈業富的幕賓。秋，參加省試。長子黃乙生出生。冬，到太平，拜訪安徽學政朱筠，在朱筠的幕中校勘文章。 乾隆三十七年（1772年），成為朱筠的幕賓，從師朱筠。三月，與會太白樓，黃景仁年紀最小，穿着白色的袷衣站在太陽的影下，不一會便寫下幾百字，其他客人都為之驚嘆，紛紛放下筆，黃景仁因此名聲大噪，士子都爭相模仿他的詩。黃景仁又游黃山、白岳、九華。秋，游安慶、六安。冬，游潁州、鳳陽。十二月，回常州。 乾隆三十八年（1773年）春，跟隨朱筠到廬州、泗州。夏，游徽州，到杭州。秋，游徽州。冬，回常州。 乾隆三十九年（1774年）春，游揚州。夏，回常州。秋，參加江寧鄉試。冬，游虞山，祭拜邵齊燾之墓，又到江寧。 乾隆四十年（1775年），從江寧前往太平。夏，在壽州正陽書院講學。冬，因為覺得自己的詩沒有幽、並之地的豪士的風範，於是決定北上，十二月抵達北京，同年著成《兩當軒集》。 乾隆四十一年（1776年），應乾隆帝東巡召試，取二等，被賜予二匹緞，任武英殿書籤官，任主薄。 窮困潦倒 乾隆四十二年（1777年），接母親和家人到北京居住。秋，參加順天鄉試。乾隆四十三年（1778年），受業於鴻臚寺少卿王昶門下。 乾隆四十四年（1779年）秋，參加順天鄉試。乾隆四十五年（1780年）秋，再次參加順天鄉試。同年將家人送還常州。游山東。冬，到北京。 乾隆四十六年（1781年）秋，游西安，拜訪陝西巡撫畢沅，畢沅對他的才能感到驚奇，款待他，並援助他為縣丞。冬，回北京。乾隆四十七年（1782年）春，到吏部等待任官。 乾隆四十八年（1783年）三月，為債主所逼，帶病離開北京，跋涉太行山，到達解州時病發。四月二十五日，在河東鹽運使沈業富府邸中去世，友人洪亮吉為其服喪。 

奉翠羁而驱折坂，侍犀管以赋行云。 北京时间：7月30日 22:00 [图片评论] ▲ 题图 隋故儀同西陽王徐君墓志銘 隋故仪同西阳王徐君墓铭 志盖：隋故仪同西阳王徐之范墓志铭 志文：隋仪同三司徐公墓志 01 — 公讳之范，字孝规，东莞姑幕人。汉太尉防之后，十二世祖饶，汉郁林太守。属汉魏纠纷，避地江表，居东阳之太末。昔者先道后德，帝祀配于西成；布义行仁，王灵被乎东国。黄河九折，源既深焉，华岳四方。基亦峻矣，家祥克茂，无假神钩，世德其昌，不因灵笇suàn，斯故公侯必复，卿长相惭，所以炳蔚丹青，惭扬金石者也。祖徐文伯，宋给事黄门侍郎、散骑常侍、东莞兰陵太山三郡太守，陈登湖海，气重金陵之地；许询风月，声高紫盖之乡。父雄，梁员外散骑侍郎、通直散骑侍郎，桯落小年，未升贵仕，有齐逖敬南金，追赠通直散骑常侍、太常卿、仪同三司、兖州刺史。夫德在言前，荣居身后，香名逾远，神气转生。 笇suàn，古同“算” 02 — 公挺质玉田，扬荣□岭，似降嵩高之灵，若禀庚寅之秀。孝友成节，仁义务为基，□□擅追风之声，特达起连城之价。释褐南康嗣王府参军事，梁武陵王萧纪以帝子之贵，任岷岳之重，妙选朝贤，广采是寄，以彭城刘孝胜、刘孝先兄弟及公三人，俱以问望英华、才行秀□。 03 — □弹冠结绶，德义绸缪，孝胜任长史、孝先为宾友，引公为外兵，寻改录事参军，于是随府入蜀，奉翠羁而驱折坂，侍犀管以赋行云，与二刘兄弟或燮谐好善、驰芳东阁，或翼陪敬爱。命藻西园，声重邹枚，事高梁楚，俄迁定远将军、广汉太守。 04 — 时梁室遘gòu圮，江左沸腾，爰举玉垒之师，将御金陵之难，乃除将作大匠、持节、梁州刺史、郫县开国侯，食邑二千户。而八王功业，空余故事，三江堤封，无复旧居，公以长兄齐尚书令、西阳王徐之才先在北朝，爰轸同巢，乃归乐国。 遘gòu，1. 相遇。2. 古同“构”，构成。 05 — 以天保九年，入齐，仍除宁朔将军、尚药典御、食北平县干。河清二年，转散骑侍郎、典御如故。天统二年，除辅国将军、谏议大夫。三年，迁通直散骑常侍，典御、食干如先。四年，转翊军将军、太中大夫。五年，除散骑常侍，其年，除假仪同三司。倚鹿腾祥，清蝉表洁，能官是懋，诏爵为荣。武平元年，迁仪同三司、征西将军。二年，除开府仪同三司。三年，除太常卿、西阳王。四年，除侍中、开府、太常卿、封爵如故。 06 — 捧玉壶以待问，置绵蕝而定仪。衣丽华虫，管吟芳树，既而有齐季谢，历运迁属，如殷宝鼎，远归郏jiá鄏rǔ之城；类赵高冠，遥入咸□之殿。周建德六年，除使持节、仪同大将军。及天命在德，狱讼归隋，临代名邦，优贤是任。公下车布政，高卧共治。磐石维城，有国之重。晋王帝子（杨广）出抚汾绛，以公宿望，诏追翼辅。扬风未远，逝水云迫。开皇四年四月廿六日，卒于，晋阳县宅，春秋七十有八。 郏jiá，故地在今河南省郏县。 鄏rǔ。〔郏（jiá）～〕古山名，在今中国河南省洛阳市西北。 07 — 惟公枢机警发，思理通晤，博洽今古，渔獦liè典坟，渊卿丽藻之文，谈天炙輠guǒ之妙，探求幽赜，往往入神。似周瑜之听声，悬知曲误；如孔融之爱客，罇酒不空。会友必贤，三明八俊，市朝屡变，一心事百。飞篷不息，疲病龙阜之东；石火无留，零落汾川之右。粤以开皇四年岁在甲辰十二月己丑朔二日庚寅，还葬金乡县都乡节义里英山之西，式传不朽，乃为铭曰： 獦liè，古同“猎”，打猎，捕捉禽兽。 輠guǒ，古代车上盛润滑油的器具。 08 — 绵绵厥初，建社分墟，不言宝剑，唯访仙居。 庭罗珪组，巷满旌旟yú，增光旧俗，润色良书。 爰挺若人，克绍重世，千寻直上，万顷无际。 踵武其裘，服膺文艺，讬风遥举，凭云高跻。 利用宰府，光践名卿，掌壶崇禁，锡土连城。 华虫舒藻，芳树凝清，通贤特达，尚德为荣。 邺城鹿骇，漳滨鱼烂，井伯入秦，邵平归汉。 天地更辟，光华改旦，分竹唯良，治绳不乱。 尘栖弱草，锺鸣悲谷，一逐藏舟，长辞华屋。 灵飞旐zhào雁，祥车画鹿， 杳杳夜台，萧萧拱木。 旐zhào，引魂幡：“飞～翩以启路。” 

无由下征帆，独与暮潮归。 北京时间：7月29日 22:00 本期主持：Terry 何逊（480年－520年），字仲言，梁东海郯人，世代侨居京口。何承天曾孙。 八岁能作诗，二十岁中秀才。诗人范云见其试策，大加称赞。沈约说读何逊诗，「一日三复，犹不能已」。何逊曾担任过庐陵王萧续记室。约卒於天监十七年（518年）。文章与刘孝绰并称，世称何刘。今存诗百馀首。 ▲ 题图&nbsp;宋 佚名&nbsp; (旧题郭熙) 春江帆饱图&nbsp;局部 01 — 落日前墟望赠范广州云 缘沟绿草蔓，扶援杂华舒。 轻烟澹柳色，重霞映日馀。 遥遥长路逺(古同远，晚)。寂寂行人疎。 我心懐硕徳，思欲命轻车。 高门盛游侣，谁肯进畋渔。 02 — 赠诸游旧 弱操不能植，薄伎竟无依。 浅智终已矣，令名安可希。 扰扰从役倦，屑屑身事微。 少壮轻年月，迟暮惜光辉。 一涂今未是，万绪昨如非。 新知虽巳乐，旧爱尽睽违。 望乡空引领，极目泪沾衣。 旅客长憔悴，春物自芳菲。 岸花临水发，江燕遶樯飞。 无由下征帆，独与暮潮归。 03 — 别沈助教 可怜玉匣剑，复此飞鳬舄。 未觉爱生憎，忽见䨇成只。 一朝别笑语，万事成畴昔。 道遒若波澜，人生异金石。 愿君深自爱，共念悲无益。 04 — 渡连圻二首之一 连圻连不极，极望在云霞。 絶壁无走兽，穷岸有盘楂。 紏纷上巃嵸，穿豁下岩岈。 鱼游若拥剑，猿挂似悬谷。 阴岸生驳藓，伏水拂澄沙。 客子行行倦，年光处处华。 石蒲生促节，岩树落高花。 暮潮还入浦，夕鸟飞向家。 寓目皆乡思，何时见狭斜。 05 — 咏照镜 朱帘旦初卷，绮机晨未织。 玉匣开鉴影，寳台静临饰。 对影独含笑，看花时转侧。 聊为出蠒眉，试染夭桃色。 寳钗若可间，金钿畏相逼。 荡子行未归，啼妆坐沾臆。 06 — 夜梦故人 客心惊夜魂，言与故人同。 开帘觉水动，映竹见牀空。 浦口望斜月，洲外闻长风。 九秋时未晚，千里路难穷。 已如臃肿木，复似飘颻蓬。 相思不可寄，直在寸心中。 07 — 扬州法曹梅花盛开 兎园标物序，惊时最是梅。 衐(qú)霜当路发，映雪拟寒开。 枝横郄月观，花绕凌风台。 朝洒长门泣，夕驻临卭杯。 应知早飘落，故逐上春来。 08 — 塘边见古塜 行路一孤坟，路成坟欲毁。 空疑年代积，不知陵谷徙。 几逄(一作经)秋叶黄，骤见春流弥。 金蚕不可织，玉树何时蕋。 陌上驱驰人，笑歌自侈靡。 今日非明日，所念谁怜此。 09 — 临行与故游夜别 历稔共追随，一旦辞羣匹。 复如东注水，未有西归日。 夜雨滴空阶，晓灯暗离室。 相悲各罢酒，何时同(一作更)促膝？ 10 — 看伏郎新婚 雾夕莲出水，霞朝日照梁。 何如花烛夜，轻扇掩红妆。 良人复灼灼，席上自生光。 所悲高驾动，环佩出长廊。 

思尽波涛，悲满潭壑。烟归八表，终为野尘。 北京时间：7月27日 22:00 ▲ 题图&nbsp;明 文伯仁 四万山水图之万顷晴波局部 01 — 吾自发寒雨，全行日少，加秋潦lǎo浩汗，山溪猥至，渡泝无边，险径游历，栈石星饭，结荷水宿，旅客贫辛，波路壮阔，始以今日食时，仅及大雷。涂登千里，日逾十晨，严霜惨节，悲风断肌，去亲为客，如何如何！ 02 — 向因涉顿，凭观川陆；遨神清渚，流睇dì方曛xūn；东顾五州之隔，西眺九派之分；窥地门之绝景，望天际之孤云。长图大念，隐心者久矣。 03 — 南则积山万状，负气争高，含霞饮景，参差代雄，淩跨长陇，前后相属，带天有匝，横地无穷；东则砥原远隰xí，亡端靡际，寒蓬夕卷，古树云平，旋风四起，思鸟群归，静听无闻，极视不见。北则陂bēi池潜演，湖脉通连，苎zhù蒿攸积，菰gū芦所繁，栖波之鸟，水化之虫，智吞愚，强捕小，号噪惊聒guō，纷乎其中；西则回江永指，长波天合，滔滔何穷，漫漫安竭？创古迄今，舳舻相接。思尽波涛，悲满潭壑。烟归八表，终为野尘。而是注集，长写不测，修灵浩荡，知其何故哉？ 04 — 西南望庐山，又特惊异。基压江潮，峰与辰汉相接。上常积云霞，雕锦缛。若华夕曜，岩泽气通，传明散彩，赫似绛天。左右青霭，表里紫霄。从岭而上，气尽金光，半山以下，纯为黛色。信可以神居帝郊，镇控湘汉者也。 05 — 若潀cóng洞所积，溪壑所射，鼓怒之所豗huī击，涌澓fú之所宕涤，则上穷荻dí浦，下至狶xī洲；南薄燕𠂢pài，北极雷淀，削长埤pí短，可数百里。其中腾波触天，高浪灌日，吞吐百川，写泄万壑。轻烟不流，华鼎振涾tà。弱草朱靡，洪涟陇蹙。散涣长惊，电透箭疾。穹溘kè崩聚，坻chí飞岭复。回沫冠山，奔涛空谷。碪zhēn石为之摧碎，碕qí岸为之䪠jī落。仰视大火，俯听波声、愁魄胁息，心惊慓piāo矣！ 06 — 至于繁化殊育，诡质怪章，则有江鹅、海鸭、鱼鲛、水虎之类，豚首、象鼻、芒须、针尾之族，石蟹、土蚌、燕箕、雀蛤之俦chóu，折甲、曲牙、逆鳞、返舌之属。掩沙涨，被草渚，浴雨排风，吹涝弄翮。 07 — 夕景欲沈，晓雾将合，孤鹤寒啸，游鸿远吟，樵苏一叹，舟子再泣。诚足悲忧，不可说也。风吹雷飙，夜戒前路。下弦内外，望达所届。 08 — 寒暑难适，汝专自慎，夙夜戒护，勿我为念。恐欲知之，聊书所睹。临涂草蹙，辞意不周。 

关塞极天惟鸟道，江湖满地一渔翁。 北京时间：7月25日 22:00 ▲ 题图 元 赵孟頫 秋兴八首 局部 01 — 玉露凋伤枫树林，巫山巫峡气萧森。 江间波浪兼天涌，塞上风云接地阴。 丛菊两开他日泪，孤舟一系故园心。 寒衣处处催刀尺，白帝城高急暮砧。 &nbsp;”两开” 一作”重开” 02 — 夔府孤城落日斜，每依南斗望京华。 听猿实下三声泪，奉使虚随八月查。 画省香炉违伏枕，山楼粉堞隐悲笳。 请看石上藤萝月，已映洲前芦荻花。 ”南斗” 一作”北斗” 03 — 千家山郭静朝晖，一日江楼坐翠微。 信宿渔人还汎汎，清秋燕子故飞飞。 匡衡抗疏功名薄，刘向传经心事违。 同学少年多不贱，五陵衣马自轻肥。 ”一日” 一作”百处”，一作”日日” 04 — 闻道长安似弈棋，百年世事不胜悲。 王侯第宅皆新主，文武衣冠异昔时。 直北关山金鼓振，征西车马羽书迟。 鱼龙寂寞秋江冷，故国平居有所思。 ”不胜”一作”不堪” ”车马”一作”车骑”, “羽书迟” 一作”羽书驰” 05 — 蓬莱宫阙对南山，承露金茎霄汉间。 西望瑶池降王母，东来紫气满函关。 云移雉尾开宫扇，日绕龙鳞识圣颜。 一卧沧江惊岁晚，几回青琐照朝班。 ”照朝班” 一作”点朝班” 06 — 瞿唐峡口曲江头，万里风烟接素秋。 花萼夹城通御气，芙蓉小苑入边愁。 朱帘绣柱围黄鹤，锦缆牙樯起白鸥。 回首可怜歌舞地，秦中自古帝王州。 ”黄鹤” 一作”黄鹄” 07 — 昆明池水汉时功，武帝旌旗在眼中。 织女机丝虚月夜，石鲸鳞甲动秋风。 波漂菰米沈云黑，露冷莲房坠粉红。 关塞极天唯鸟道，江湖满地一渔翁。 ”月夜” 一作”夜月” 08 — 昆吾御宿自逶迤，紫阁峰阴入渼陂。 香稻啄馀鹦鹉粒，碧梧栖老凤皇枝。 佳人拾翠春相问，仙侣同舟晚更移。 綵笔昔游干气象，白头吟望苦低垂。 香稻”一作”红稻”，一作”红饭” “啄馀” 一作”啄残” 

何因北归去。淮上有秋山。 北京时间：7月24日 22:00 ▲&nbsp;题图&nbsp;南宋 萧照 秋山红树纨扇 绢本 01 — 长安遇冯著 客从东方来，衣上灞陵雨。 问客何为来（来何为），采山因买斧。 冥冥花正开（满），飏飏燕新乳。 昨别今已春，鬓丝生几缕。 02 — 东郊 吏舍局终年，出郊旷清曙。 杨柳散和风，青山澹吾虑。 依丛适自憩，缘涧还复去。 微雨霭芳原，春鸠鸣何处？ 乐幽心屡止，遵事迹犹遽。 终罢斯（期）结庐，慕陶真可庶。 03 — 夕次盱眙县 落帆逗（透）淮镇，停舫临孤驿。 浩浩风起波，冥冥日沈夕。 人归山郭暗，雁下芦洲白。 独夜忆秦关，听钟未眠客。 04 — 淮上喜会梁州故人 江汉曾为客，相逢每醉还。 浮云一别后，流水十年间。 欢笑情如旧，萧疏鬓已斑。 何因北（不）归去，淮上对（有）秋山。 05 — 杂体五首 其二 古宅多祅鸟，群号枯树枝。 黄昏窥人室，鬼物相与期。 居人不安寝，搏击思此时。 岂无鹰与鹯，饱肉不肯飞。 既乖逐鸟节，空养凌云姿。 孤负肉食恩，何异城上鸱。 06 — 春宵燕万年吉少府中孚南馆 始见斗柄回，复兹霜月霁。 河汉上纵横，春城夜迢递。 宾筵接时彦，乐燕凌芳岁。 稍爱清觞满，仰叹高文丽。 欲去返郊扉，端为一欢滞。 07 — 与村老对饮 鬓眉雪色犹嗜酒，言辞淳朴古人风。 乡村年少生离乱，见话先朝如梦中。 08 — 饯雍聿之潞州谒李中丞 郁郁雨（两）相遇，出门草青青。 酒酣拔剑舞，慷慨送子行。 驱马涉大河，日暮怀洛京。 前登太行路，志士亦未平。 薄游五府都，高步振英声。 主人才且贤，重士百金轻。 丝竹促飞觞，夜宴达晨星。 娱乐易淹暮，谅在执高情。 09 — 自巩洛舟行入黄河即事寄府县僚友 夹水苍山路向东，东南山豁大河通。 寒树依微远天外，夕阳明灭乱流中。 孤村几岁临伊岸，一雁初晴下朔风。 为报洛桥游宦侣，扁舟不系与心同。 10 — 同德精舍养疾寄河南兵曹东厅掾 逍遥东城隅，双树寒葱茜。 广庭流华月，高阁凝馀霰。 杜门非养素，抱疾阻良宴。 孰谓无他人，思君岁云变。 官曹亮先忝，陈躅惭俊彦。 岂知晨与夜，相代不相见。 缄书问所如（知），詶藻当芬绚。 11 — 善福精舍示诸生 湛湛嘉树阴，清露夜景沈。 悄然群物寂，高阁似阴岑。 方以玄默处，岂为名迹侵。 法妙（泛如）不知归，独此抱冲襟。 斋舍无馀物，陶器与单衾。 诸生时列坐，共爱风满林。 12 — 闲居赠友 补吏多下迁，罢归聊自度。 园庐既芜没，烟景空澹泊。 闲居养疴瘵，守素甘葵藿。 颜鬓日衰耗，冠带亦寥落。 青苔已生路，绿筠始分箨。 夕气下遥阴，微风动疏薄。 草玄良见诮，杜门无请托。 非君好事者，谁来（能）顾寂寞。 13 — 寺居独夜寄崔主簿 幽人寂不（无）寐，木叶纷纷落。 寒雨暗深更，流萤度高阁。 坐使青灯晓，还伤夏衣薄。 宁知岁方晏，离居更萧索。 14 — 独游西斋寄崔主簿 同心忽已别，昨事方成昔。 幽径还独寻，绿苔见行迹。 秋斋正萧散，烟水易昏夕。 忧来结几重，非君不可释。 15 — 园林宴起寄昭应韩明府卢主簿 田家已耕作，井屋起晨烟。 园林鸣好鸟，闲居犹独眠。 不觉朝已晏，起来望青天。 四体一舒散，情性亦忻然。 还复茅檐下，对酒思数贤。 束带理官府，简牍盈目前。 当念中林赏，览物遍山川。 上非遇明世，庶以道自全。 

六龙骛不息，三伏起炎阳。 北京时间：7月22日 22:00 ▲ 题图&nbsp;明 陈洪绶 林亭清话图扇面 其四 01 — 《苦热诗》 任昉 旭旦烟云卷，烈景入东轩。 倾光望转蕙，斜日照西垣。 既卷蕉梧叶，复倾葵藿根。 重簟无冷气，挟石似怀温。 霡霂类珠缀，喘吓状雷奔。 02 — 《苦热诗》 何逊 昔闻草木焦，今窥沙石烂。 曀曀风逾静，曈曈日渐旰。 习静閟衣巾，读书烦几案。 卧思清露浥，坐待高星灿。 蝙蝠户中飞，蠛蠓窗间乱。 实无河朔饮，空有临淄汙。 遗金不自拾，恶木宁无干。 愿以三伏晨，催促九秋换。 03 — 《咏席诗》 柳恽 照日汀洲际，摇风渌潭侧。 虽无独茧轻，幸有青袍色。 罗袖少轻尘，象床多丽饰。 愿君兰夜饮，佳人时宴息。 04 — 《苦暑诗》 刘孝威 暮日苦炎溽，迁坐接阶廊。 月丽姮娥影，星含织女光。 栖禽动夜竹，流萤出暗墙。 香盘糅鲜粉，雕壶承玉浆。 白羽徒垂握，绿水自周堂。 弱纨犹觉重，纤絺尚少凉。 弄风思汉朔，戏雨忆吴王。 玄冰术难验，赤道漏犹长。 谁能更吹律，还令黍谷凉。 05 — 《苦热行》 萧纲 六龙骛不息，三伏起炎阳。 寝兴烦几案，俯仰倦帏床。 滂沱汗似铄，微靡风如汤。 洄池愧玉浪，兰殿非含霜。 细帘时半卷，轻幌乍横张。 云斜花影没，日落荷心香。 愿见洪崖井，讵怜河朔觞。 06 — 《和乐仪同苦热诗》 庾信 火井沈荧散，炎洲高燄通。 鞭石未成雨，鸣鸢不起风。 思为鸾翼扇，愿借明光宫。 临淄迎子礼，中散就安丰。 美酒含兰气，甘瓜开蜜筒。 寂寥人事屏，还得隐墙东。 07 — 《舟中苦热遣怀奉呈阳中丞通简台省诸公》 杜甫 陽中丞，即陽濟，時兼御史中丞。《通鑒》：“臧玠之亂，澧州刺史楊子琳討之，取賂而還。初，崔旰殺郭英乂，子琳起兵討旰，杜鴻漸各授官以和解之。及子琳攻旰敗還，縱兵涪夔，衛伯玉請於朝，以爲峽州團練使。”甫詩所謂“褊裨表三上，鹵莽同一貫”者，合前後三叛言之也。“始謀誰其間”，蓋追論鴻漸、伯玉，故曰“回首增憤惋”。唐藩鎮有事，俱用偏裨上表，假衆論以脅制朝廷也。 愧为湖外客，看此戎马乱。 中夜混黎氓，脱身亦奔窜。 平生方寸心，反掌帐下难。 呜呼杀贤良，不叱白刃散。 吾非丈夫特，没齿埋冰炭。 耻以风病辞，胡然泊湘岸。 入舟虽苦热，垢腻可溉灌。 痛彼道边人，形骸改昏旦。 中丞连帅职，封内权得按。 身当问罪先，县实诸侯半。 士卒既辑睦，启行促精悍。 似闻上游兵，稍逼长沙馆。 怜好彼克修，天机自明断。 南图卷云水，北拱戴霄汉。 美名光史臣，长策何壮观。 驱驰数公子，咸愿同伐叛。 声节哀有馀，夫何激衰懦。 偏裨表三上，卤莽同一贯。 始谋谁其间，回首增愤惋。 宗英李端公，守职甚昭焕。 变通迫胁地，谋画焉得算。 王室不肯微，凶徒略无惮。 此流须卒斩，神器资强干。 扣寂豁烦襟，皇天照嗟叹。 08 — 《和尉迟侍郎夏杪闻蝉》 戴叔伦 楚人方苦热，柱史独闻蝉。 晴日暮江上，惊风一叶前。 荡摇清管杂，幽咽野风传。 旅舍闻君听，无由更昼眠。 

升清质之悠悠，降澄辉之蔼蔼。 北京时间：7月20日 22:00 月球日讀月賦！ ▲&nbsp;宋 夏圭 松溪泛月图 01 — 陈王初丧应、刘，端忧多暇。绿苔生阁，芳尘凝榭。悄焉疚怀，不怡中夜。乃清兰路，肃桂苑，腾吹寒山，弭盖秋阪。临浚壑而怨遥，登崇岫而伤远。 02 — 于时斜汉左界，北陆南躔，白露暧空，素月流天。沈吟齐章，殷勤陈篇，抽毫进牍，以命仲宣。 03 — 仲宣跪而称曰：臣东鄙幽介，长自丘樊。昧道懵学，孤奉明恩。臣闻沈潜既义，高明既经，日以阳德，月以阴灵。擅扶光于东沼，嗣若英于西冥。引玄兔于帝台，集素娥于后庭。 04 — 朒脁警阙，朏魄示冲，顺辰通烛，从星泽风。增华台室，扬采轩宫。委照而吴业昌，沦精而汉道融。 05 — 若夫气霁地表，云敛天末，洞庭始波，木叶微脱。菊散芳于山椒，雁流哀于江濑。升清质之悠悠，降澄辉之蔼蔼。 06 — 列宿掩缛，长河韬映，柔祇雪凝，圆灵水镜。连观霜缟，周除冰净。君王乃厌晨欢，乐宵宴，收妙舞，弛清县。去烛房，即月殿，芳酒登，鸣琴荐。 07 — 若乃凉夜自凄，风篁成韵，亲懿莫从，羇孤递进。聆皋禽之夕闻，听朔管之秋引。 08 — 于是弦桐练响，音容选和，徘徊房露，惆怅阳阿。声林虚籁，沦池灭波，情纡轸其何托，愬皓月而长歌。 09 — 歌曰： 美人迈兮音尘阙，隔千里兮共明月。 临风叹兮将焉歇，川路长兮不可越。 10 — 歌响未终，余景就毕，满堂变容，回遑如失。 又称歌曰： 月既没兮露欲晞，岁方晏兮无与归。 佳期可以还，微霜沾人衣。 11 — 陈王曰：善。乃命执事，献寿羞璧，敬佩玉音，复之无斁。 

春风秋月欢醉，流殇曲水莫停杯。 北京时间：7月19日 22:00 本期主持：Terry 洛阳伽蓝记： 自汉丶晋以来诸王豪奢未之有也。出则鸣驺御道，文武成行，饶吹响发，茄声哀转；入则歌姬舞女，击筑吹笙，丝管迭奏，连宵尽日。 《论语·子路》不得中行而与之，必也狂狷乎。狂者进取，狷者有所不为也。 ▲ 题图&nbsp;明 唐寅 临李伯时饮中八仙 局部 01 — 《诗经·小雅·宾之初筵》 节选 宾之初筵，左右秩秩。 笾豆有楚，殽核维旅。 酒既和旨，饮酒孔偕。 钟鼓既设，举酬逸逸。 大侯既抗，弓矢斯张。 射夫既同，献尔发功。 发彼有的，以祈尔爵。 02 — 《和郭主簿二首 其一 节选》 陶渊明 舂秫作美酒，酒熟吾自斟。 弱子戏我侧，学语未成音。 此事真复乐，聊用忘华簪。 遥遥望白云，怀古一何深。 03 — 《酬丁柴桑》 陶渊明 有客有客，爰来宦止。 秉直司聪，惠於百里。 飡胜如归，聆善若始。 匪惟谐也，屡有良游。 载言载眺，以写我忧。 放欢一遇，既醉还休。 实欣心期，方从我游。 04 — 《将进酒》 萧统 洛阳轻薄子，长安游侠儿。 宜城溢渠碗，中山浮羽卮。 05 — 《答王司空饷酒诗》 庾信 今日小园中，桃花数树红。 开君一壸酒，细酌对春风。 未能扶毕卓，犹足舞王戎。 仙人一捧露，判不及杯中。 06 — 《卫王赠桑落酒奉答诗》 庾信 愁人坐狭斜。喜得送流霞。 跂窗催酒熟。停杯待菊花。 霜风乱飘叶。寒水细澄沙。 高阳今日晚。应有接䍦斜。 07 — 《咏怀诗第三十四》 阮籍 一日复一朝，一昏复一晨。 容色改平常，精神自飘沦。 临觞多哀楚，思我故时人。 对酒不能言，凄怆怀酸辛。 愿耕东皋阳，谁与守其真。 愁苦在一时，高行伤微身。 曲直何所为，龙蛇为我邻。 08 — 《饮酒乐》 陆机 一说为南朝·陆琼·《还台乐》 蒲萄四时方醇，琉璃千钟旧宾。 夜饮舞忱销烛，朝醒弦促催人。 春风秋月恒好，欢醉日月言新。 09 — 《当对酒》 范云 对酒心是足，故人来共持。 方悦罗衿解，谁念发成丝。 徇性良为达，求名本自欺。 迨君当歌日，及我倾樽时。 10 — 《对酒》 岑之敬 色映临池竹，香浮满砌兰。 舒文泛玉碗，漾蚁溢金盘。 箫曲随鸾易，笳声出塞难。 唯有将军酒，川上可除寒。 11 — 《对酒》 张率 对酒诚可乐，此酒复芳醇。 如华良可贵，似乳更甘珍。 何当留上客，为寄掌中人。 金樽清复满，玉椀亟来亲。 谁能共迟暮，对酒惜芳辰。 君歌尚未罢，却坐避梁尘。 12 — 《饮酒》 张正见 当歌对玉酒，匡坐酌金罍。 竹叶三清泛，蒲萄百味开。 风移兰气入，月逐桂香来。 独有刘将阮，忘情寄羽杯。 以下参考不读： 《九日酌菊酒诗》 南朝 梁 刘孝威 露花疑始摘，罗衣似适薰。 馀杯度不取，欲持娇使君。 《对酒歌》 庾信 春水望桃花，春洲藉芳杜。 琴从绿珠借，酒就文君取。 牵马向渭桥，日曝山头脯。 山简接䍦倒，王戎如意舞。 筝鸣金谷园，笛韵平阳坞。 人生一百年，欢笑惟三五。 何处觅钱刀，求为洛阳贾。 《前有一樽酒行二首 其一》 李白 春风东来忽相过，金樽渌酒生微波。 落花纷纷稍觉多，美人欲醉朱颜酡。 青轩桃李能几何，流光欺人忽蹉跎。 君起舞，日西夕。 当年意气不肯平，白发如丝叹何益。 《望江南超然台作》 苏轼 春未老，风细柳斜斜。 试上超然台上看，半壕春水一城花。 烟雨暗千家。 寒食后，酒醒却咨嗟。 休对故人思故国，且将新火试新茶。 诗酒趁年华。 

悲落叶，落叶何时还？ 北京时间：7月18日 22:00 本期主持：Chen “&nbsp;夜读北朝诗第三弹，滞留北方的南方文人。” ▲ 题图 北宋 李公麟 西岳降灵图卷（局部） 01 — &nbsp;断句 刘昶 白云满鄣来，黄尘暗天起。 关山四面绝，故乡几千里。 02 — 听钟鸣 萧综 历历听钟鸣，当知在帝城， 西树隐落月，东窗见晓星， 雾露朏朏未分明，鸟啼哑哑已流声， 惊客思，动客情，客思郁纵横， 翩翩孤雁何所栖，依依别鹤半夜啼， 今岁行已暮，雨雪向凄凄， 飞蓬旦夕起，杨柳尚翻低， 气郁结，涕滂沱， 愁思无所讬，强作听锺歌。 03 — 悲落叶 萧综 悲落叶。联翩下重叠。 重叠落且飞。从横去不归。 长枝交荫昔何密。黄鸟关关动相失。 夕蕊杂凝露。朝花翻乱日。 乱春日。起春风。 春风春日此时同。 一霜两霜犹可当。五晨六旦已飒黄。 乍逐惊风举。高下任飘飏。 悲落叶。落叶何时还。 夙昔共根本。无复一相关。 各随灰土去。高枝难重攀。 04 — 伽蓝记曰：洛阳城南正觉寺。尚书令王肃所立也。肃在江南。娶谢氏女。及至京师。复尚公主。其后谢氏为尼来奔。作诗赠肃。公主亦代肃赠谢。肃闻之甚恨。遂造正觉寺以憩之。 赠王肃 陈郡谢氏 本为箔上蚕，今作机上丝。 得络逐胜去，颇忆纆绵时。 &nbsp; 代答诗&nbsp; &nbsp; 陈留长公主&nbsp;&nbsp;&nbsp; &nbsp; 针是贯绅物。目中常絍丝。 得帛缝新去。何能衲故时。 05 — 听琴 萧悫 洞门凉气满，闲馆夕阴生。 弦随流水急，调杂秋风清。 掩抑朝飞弄，凄断夜啼声。 至人齐物我，持此悦高情。 06 — 春庭晚望诗 萧悫 春庭聊纵望，楼台自相隐。 窗梅落晚花，池竹开初荀。 泉鸣知水急，云来觉山近。 不愁花不飞，到畏花飞尽。 07 — 早春 宗懍 昨暝春风起，今朝春气来。 莺鸣一两啭，花树数重开。 散粉成初蝶，剪彩作新梅。 游客伤千里，无暇上高台。 

著缥芰兮出波，揽湘莲兮映渚。 北京时间：7月17日 22:00 ▲ 题图&nbsp;清 谢荪 荷花图 01 — 余有莲华一池，爱之如金。宇宙之丽，难息绝气。聊书竹素，傥不灭焉。 检水陆之具品，阅山海之异名。珍尔秀之不定，乃天地之精华。植东国以流咏，出西极而擅名。 02 — 方翠羽而结叶，比碧石而为茎。蕊金光而绝色，藕冰拆而玉清。载红莲以吐秀吐，披绛华以舒英。故香氛感俗，淑气参灵，踯躅人世，茵蒕祇qí冥，青桂羞烈，沈水惭馨。 03 — 于是生乎泽陂bēi，出乎江阴。见彩霞之夕，觌dí雕云之昼临。既翕艳千洲涨，亦映暧於川浔。夺夜月及荧光，掩朝日与艳火。出金沙而延曜，被绿波而覃拖。冠百草而绝，出异类之众夥。 04 — 故先圣传图，英隐流记。一为道珍，二为世瑞。发青莲於王宫，验奇花于陆地。若其江淡泽芬，则照电烁日；池光当绿，则明壁洞室。曜长洲而琼文，映青崖而火质。或凭天渊之清峭，或植疏圃之蒙密。 05 — 故河北棹歌之姝，江南采菱之女。春水厉兮楫潺湲，秋风驶兮舟容与。著缥芰兮出波，擥lǎn湘莲兮映渚。迎佳人兮北燕，送上客兮南楚。知荷华之将晏，惜玉手之空伫。 06 — 乃为谣曰：秋雁度兮芳草残，琴柱急兮江上寒。愿一见兮道我意，千里远兮长路难。若其华实各名，根叶异辞，既号芙蕖，亦曰泽芝。丽咏楚赋，艳歌陈诗。非独瑞草，爰兼上药。示灵丹砂，气验青艧huò。乃要弃剑海岫，龙举云㟧è，画殿兮霞蔚，图缣缟兮炳烁。永含灵於洲渚，长不绝兮川壑。 

卧松风之瑟缩，揭春溜之淙潺。 北京时间：7月16日 22:00 01 — 二赋自题 始安定郡王以黄柑酿酒,名之曰‘洞庭春色'。其犹子德麟得之以饷予,戏为作赋。后予为中山守,以松节酿酒,复以赋之。以其事同而文类,故录为一卷。绍圣元年闰四月廿一日,将适岭表,遇大雨,留襄邑书此。东坡居士记。 [图片评论] ▲ 二赋自题 02 — 《洞庭春色赋》 吾闻橘中之乐，不减商山。岂霜馀之不食，而四老人者游戏于其间。悟此世之泡幻，藏千里于一班，举枣 叶之有馀，纳芥子其何艰，宜贤王之达观，寄逸想于人寰。嫋嫋兮春风，泛天宇兮清闲。吹洞庭之白浪，涨北渚之苍湾。携佳人而往游，勤雾鬓与风鬟，命黄头之千奴，卷震泽而与俱还，糅以二米之禾，藉以三脊之菅。忽云蒸而冰解，旋珠零 而涕潸。翠勺银罂，紫络青伦，随属车之鸱夷，款木门之铜镮。分帝觞之馀沥，幸公子之破悭。我洗盏而起尝，散腰足之 痹顽。尽三江于一吸，吞鱼龙之神奸，醉梦纷纭，始如髦蛮，鼓包山之桂揖，扣林屋之琼关。卧松风之瑟缩，揭春溜之淙 潺，追范蠡于渺茫，吊夫差之惸鳏，属此觞于西子，洗亡国之愁颜。惊罗袜之尘飞，失舞袖之弓弯。觉而赋之，以授公子 曰：乌乎噫嘻：吾言夸矣：公子其为我删之。&nbsp; [图片评论] ▲&nbsp;洞庭春色赋&nbsp;宋 苏轼 吉林省博物馆藏 03 — 《中山松醪赋》 始予宵济于衡漳，军涉而夜号。燧松明以记浅，散星宿于亭皋。郁风中之香雾，若诉予以不遭。岂千岁之 妙质，而死斤斧于鸿毛。效区区之寸明，曾何异于束蒿？烂文章之纠缠，惊节解而流膏，嘻构厦其已远，尚药石之可曹。收薄用于桑榆，制中山之松醪。救尔灰烬之中，免尔萤爝之劳。取通明于盘错，出肪泽于烹熬。与黍麦而皆熟，沸春声之 嘈嘈。味甘馀之小苦，叹幽姿之独高。知甘酸之易坏，笑凉州之蒲萄。似玉池之生肥，非内府之蒸羔。酌以瘿藤之纹樽， 荐以古蟹之霜螯。曾日饮之几何？觉天刑之可逃。投拄杖而起行，罢儿童之抑搔。望西山之咫尺，欲褰裳以游邀。跨超峰 之奔鹿，接挂壁之飞猱。遂从此而入海，渺翻天之云涛。使夫嵇阮之伦，与八仙之群豪。或骑麟而翳凤，争榼挈而瓢操。颠倒白纶布，淋漓宫锦袍。追东坡而不及，归铺啜其醨糟。漱松风于齿牙，犹足以赋远游而续离骚也。&nbsp; [图片评论] ▲&nbsp;中山松醪赋&nbsp;宋 苏轼 吉林省博物馆藏 

谁谓河广？一苇杭之。 北京时间：7月15日 22:00 ▲ 题图&nbsp;宋 夏圭 梧竹溪堂图 01 — 淇奥 瞻彼淇奥yù，绿竹猗猗。 有匪君子，如切如磋，如琢如磨， 瑟兮僴xiàn兮，赫兮咺xuān兮。 有匪君子，终不可谖xuān兮。 瞻彼淇奥，绿竹青青。 有匪君子，充耳秀莹，会弁biàn如星。 瑟兮僴兮，赫兮咺兮， 有匪君子，终不可谖兮。 瞻彼淇奥，绿竹如箦zé。 有匪君子，如金如锡，如圭如璧。 宽兮绰chuò兮，猗yǐ重较兮。 善戏谑xuè兮，不为虐兮。 02 — 考槃 考槃pán在涧，硕人之宽。 独寐寤言，永矢弗谖。 考槃在阿，硕人之薖kē。 独寐寤歌，永矢弗过。 考槃在陆，硕人之轴。 独寐寤宿，永矢弗告。 03 — 硕人 硕人其颀qí，衣锦褧jiǒng衣。 齐侯之子，卫侯之妻。 东宫之妹，邢侯之姨，谭公维私。 手如柔荑tí，肤如凝脂， 领如蝤qiú蛴qí，齿如瓠hù犀， 螓qín首蛾眉，巧笑倩兮，美目盼兮。 硕人敖敖，说shuì于农郊。 四牡有骄，朱幩fén镳biāo镳。 翟dí茀fú以朝。大夫夙退，无使君劳。 河水洋洋，北流活guō活。 施罛gū濊huò濊，鳣zhān鲔wěi发bō发。 葭jiā菼tǎn揭揭，庶姜孽孽，庶士有朅qiè。 04 — 竹竿 籊tì籊竹竿，以钓于淇。 岂不尔思？远莫致之。 泉源在左，淇水在右。 女子有行，远兄弟父母。 淇水在右，泉源在左。 巧笑之瑳cuō，佩玉之傩nuó。 淇水滺yōu滺，桧guì楫jí松舟。 驾言出游，以写xiè我忧。 05 — 芄兰 芄wán兰之支，童子佩觿xī。 虽则佩觿，能不我知。 容兮遂兮，垂带悸兮。 芄兰之叶，童子佩韘shè。 虽则佩韘，能不我甲xiá。 容兮遂兮，垂带悸兮。 06 — 河广 谁谓河广？一苇杭之。 谁谓宋远？跂qǐ予望之。 谁谓河广？曾不容舠dāo。 谁谓宋远？曾不崇chōng朝zhāo。 07 — 伯兮 伯兮朅qiè兮，邦之桀兮。 伯也执殳shū，为王前驱。 自伯之东，首如飞蓬。 岂无膏沐？谁适dí为容！ 其雨其雨，杲gǎo杲出日。 愿言思伯，甘心首疾。 焉得谖xuān草？言树之背。 愿言思伯。使我心痗mèi。 08 — 有狐 有狐绥suí绥，在彼淇梁。 心之忧矣，之子无裳cháng。 有狐绥绥，在彼淇厉。 心之忧矣，之子无带。 有狐绥绥，在彼淇侧。 心之忧矣，之子无服。 

愿与知己遇，舒愤启幽微。 北京时间：7月13日 22:00 ▲ 题图 宋 佚名 高士观瀑图 01 — 六言诗十章 其三 智慧用有为。 法令滋章寇生。 纷然相召不停。 大人玄寂无声。 镇之以静自正。 02 — 代秋胡歌诗 其四 役神者弊。极欲令人枯。 颜回短折。下及童乌。 纵体淫恣。莫不早徂cú。 酒色何物。自令不辜。 歌以言之。酒色令人枯。 03 — 述志诗二首 其二 斥鷃yàn擅蒿hāo林，仰笑神凤飞。 坎井蝤qiú蛙宅，神龟安所归。 恨自用身拙，任意多永思。 远实与世殊，义誉非所希。 往事既已谬，来者犹可追。 何为人事间，自令心不夷。 慷慨思古人，梦想见容辉。 愿与知己遇，舒愤启幽微。 岩穴多隐逸，轻举求吾师。 晨登箕jī山巅，日夕不知饥。 玄居养营魄，千载长自绥。 04 — 与阮德如诗 含哀还旧庐，感切伤心肝。 良时遘gòu吾子，谈慰臭如兰。 畴昔恨不早，既面侔móu旧欢。 不悟卒永离，念隔增忧叹。 事故无不有，别易会良难。 郢人忽已逝，匠石寝不言。 泽雉穷野草，灵龟乐泥蟠。 荣名秽人身，高位多灾患。 未若捐外累，肆志养浩然。 颜氏希有虞，隰xí子慕黄轩。 涓彭独何人，唯志在所安。 渐渍殉近欲，一往不可攀。 生生在豫积，勿以怵自宽。 南土垾hàn不凉，衿jīn计宜早完。 君其爱德素，行路慎风寒。 自力致所怀，临文情辛酸。 05 — 酒会诗 乐哉苑中游，周览无穷已。 百卉吐芳华，崇台邈高跱zhì。 林木纷交错，玄池戏鲂鲤。 轻丸毙翔禽，纤纶出鳣zhān鲔wěi。 坐（研）中发美赞，异气同音轨。 临川献清酤，微歌发皓齿。 素琴挥雅操，清声随风起。 斯会岂不乐，恨无东野子。 酒中念幽人，守故弥终始。 但当体七弦，寄心在知己。 06 — 四言赠兄秀才入军诗 其九 良马既闲，丽服有晖。 左揽繁弱，右接忘归。 风驰电逝，蹑景追飞。 凌厉中原，顾盻生姿。 07 — 五言赠秀才诗 双鸾匿景曜，戢jí翼太山崖。 抗首漱朝露，晞阳振羽仪。 长鸣戏云中，时下息兰池。 自谓绝尘埃，终始永不亏。 何意世多艰，虞人来我维。 云网塞四区，高罗正参差。 奋迅势不便，六翮hé无所施。 隐姿就长缨，卒为时所羁。 单雄翩独逝，哀吟伤生离。 徘徊恋俦chóu侣，慷慨高山陂。 鸟尽良弓藏，谋极身必危。 吉凶虽在己，世路多崄xiǎn巇xī。 安得反初服，抱玉宝六奇。 逍遥游太清，携手长相随。 08 — 幽愤诗（选读） 《晋书》曰：东平吕安。服康高致。康友而善之。后安为兄所枉诉。以事系狱。辞相证引。遂复收康。康乃作幽愤《诗》曰： 嗟余薄祜，少遭不造。 哀茕靡识，越在襁褓。 母兄鞠育，有慈无威。 恃爱肆妲，不训不师。 爰及冠带，凭宠自放。 抗心希古，任其所尚。 托好老庄，贱物贵身。 志在守朴，养素全真。 曰余不敏，好善暗人。 子玉之败，屡增惟尘。 大人含弘，藏垢怀耻。 民之多僻，政不由己。 惟此褊心，显明臧否。 感悟思愆，怛若创痏。 欲寡其过，谤议沸腾。 性不伤物，频致怨憎。 昔惭柳惠，今愧孙登。 内负宿心，外恧良朋。 仰慕严郑，乐道闲居。 与世无营，神气晏如。 咨予不淑，婴累多虞。 匪降自天，寔由顽疏。 理弊患结，卒致囹圄。 对答鄙讯，絷此幽阻。 实耻讼冤，时不我与。 虽曰义直，神辱志沮。 澡身沧浪，岂云能补。 嗈嗈鸣雁，奋翼北游。 顺时而动，得意忘忧。 嗟我愤叹，曾莫能俦。 事与愿违，遘兹淹留。 穷达有命，亦又何求。 古人有言，善莫近名。 奉时恭默，咎悔不生。 万石周慎，安亲保荣。 世务纷纭，祗搅予情。 安乐必诫，乃终利贞。 煌煌灵芝，一年三秀。 予独何为，有志不就。 徵难思复，心焉内疚。 庶勖将来，无馨无臭。 采薇山阿，散发岩岫。 永啸长吟，颐性养寿。 

日夕气清，悠然其怀。 北京时间：7月12日 22:00 ▲ 题图&nbsp;明 仇英 桃源图卷纸本 局部 01 — 拟古九首 其二 辞家夙严驾，当往至无终。 问君今何行？非商复非戎。 闻有田子泰，节义为士雄。 斯人久已死，乡里习其风。 生有高世名，既没传无穷。 不学狂驰子，直在百年中。 02 — 读山海经十三首 其十 精卫衔微木，将以填沧海。 刑天舞干戚，猛志固常在。 同物既无虑，化去不复悔。 徒设在昔心，良辰讵可待。 03 — 归鸟 其一 翼翼归鸟，晨去于林； 远之八表，近憩云岑。 和风不洽，翻翮hé求心。 顾俦chóu相鸣，景庇清阴。 其二 翼翼归鸟，载翔载飞。 虽不怀游，见林情依。 遇云颉xié颃háng，相鸣而归。 遐路诚悠，性爱无遗。 其三 翼翼归鸟，相林徘徊。 岂思失路，欣及旧栖。 虽无昔侣，众声每谐。 日夕气清，悠然其怀。 其四 翼翼归鸟，戢jí羽寒条。 游不旷林，宿则森标。 晨风清兴，好音时交。 矰zēng缴zhuó奚施，已卷安劳。 04 — 形影神三首 贵贱贤愚，莫不营营以惜生，斯甚惑焉；故极陈形影之苦，言神辨自然以释之。好事君子，共取其心焉。 形赠影 天地长不没，山川无改时。 草木得常理，霜露荣悴之。 谓人最灵智，独复不如兹。 适见在世中，奄去靡归期。 奚觉无一人，亲识岂相思。 但余平生物，举目情凄洏。 我无腾化术，必尔不复疑。 愿君取吾言，得酒莫苟辞。 05 — 影答形 存生不可言，卫生每苦拙。 诚愿游昆华，邈然兹道绝。 与子相遇来，未尝异悲悦。 憩荫若暂乖，止日终不别。 此同既难常，黯尔俱时灭。 身没名亦尽，念之五情热。 立善有遗爱，胡为不自竭？ 酒云能消忧，方此讵不劣！ 06 — 神释 大钧无私力，万理自森著。 人为三才中，岂不以我故。 与君虽异物，生而相依附。 结托既喜同，安得不相语。 三皇大圣人，今复在何处？ 彭祖爱永年，欲留不得住。 老少同一死，贤愚无复数。 日醉或能忘，将非促龄具？ 立善常所欣，谁当为汝誉？ 甚念伤吾生，正宜委运去。 纵浪大化中，不喜亦不惧。 应尽便须尽，无复独多虑。 07 — 连雨独饮 运生会归尽，终古谓之然。 世间有松乔，于今定何间。 故老赠余酒，乃言饮得仙。 试酌百情远，重觞忽忘天。 天岂去此哉，任真无所先。 云鹤有奇翼，八表须臾还。 自我抱兹独，僶俛四十年。 形骸久已化，心在复何言。 

抽琴命操，为芜城之歌。 北京时间：7月11日 22:00 ▲ 题图&nbsp;清 钱维城 乾隆南巡驻跸图 局部 ▲ 鲍参军集 影印版 01 — 濔mí迤yǐ平原，南驰苍梧涨海，北走紫塞雁门。柂duò以漕渠，轴以崑岗。重江复关之隩，四会五达之庄。当昔全盛之时，车挂轊wèi，人驾肩。廛chán闬hàn扑地，歌吹沸天。孳货盐田，铲利铜山。才力雄富，士马精妍。故能奓chǐ&nbsp;秦法，佚周令。划崇墉，刳kū浚jùn洫xù，图脩世以休命。 02 — 是以板筑雉堞之殷，井干hán烽橹之勤。格高五岳，袤广三坟。崒zú若断岸，矗似长云。制磁石以御冲，糊頳chēng壤以飞文。观基扃jiōng之固护，将万祀而一君。出入三代五百馀载，竟瓜剖而豆分！ 03 — 泽葵依井，荒葛罥juàn涂。坛罗虺huǐ蜮yù，阶斗麏jūn鼯wú。木魅山鬼，野鼠城狐。风嗥雨啸，昏见晨趋。饥鹰厉吻，寒鸱chī吓雏。伏虣bào藏虎，乳血飧cān肤。 04 — 崩榛塞路，峥嵘古馗kuí。白杨早落，塞草前衰。棱léng棱霜气，蔌sù蔌风威。孤蓬自振，惊砂坐飞。灌莽杳而无际，丛薄纷其相依。通池既已夷，峻隅又已颓。直视千里外，唯见起黄埃。凝思寂听，心伤已摧。 05 — 若夫藻扃黼fú帐，歌堂舞阁之基。璇渊碧树，弋林钓渚之馆。吴蔡齐秦之声，鱼龙爵马之玩。皆薰歇烬灭，光沉响绝。东都妙姬，南国丽人。蕙心纨质，玉貌绛唇。莫不埋魂幽石，委骨穷尘。岂忆同辇niǎn之愉乐，离宫之苦辛哉！ 06 — 天道如何？吞恨者多！抽琴命操，为芜城之歌。歌曰：边风急兮城上寒，井迳灭兮丘陇残。千龄兮万代，共尽兮何言！ 

伤嗟美人兮，雨泣花愁。尺书远达兮，以解君忧。 北京时间：7月5日 21:00 本期主持：Vincent ▲ 题图&nbsp;南宋 陈容 九龙图卷纸本 01 — 仪凤中，有儒生柳毅者，应举下第，将还湘滨。念乡人有客于泾阳者，遂往告别。至六七里，鸟起马惊，疾逸道左，又六七里，乃止。见有妇人，牧羊于道畔。毅怪视之，乃殊色也。然而蛾脸不舒，巾袖无光，凝听翔立，若有所伺。毅诘之曰：“子何苦而自辱如是？”妇始楚而谢，终泣而对曰：“贱妾不幸，今日见辱问于长者。然而恨贯肌骨，亦何能愧避？幸一闻焉。妾，洞庭龙君小女也。父母配嫁泾川次子，而夫婿乐逸，为婢仆所惑，日以厌薄。既而将诉于舅姑，舅姑爱其子，不能御。迨诉频切又得罪舅姑。舅姑毁黜以至此。”言讫：歔欷流涕，悲不自胜。又曰：“洞庭于兹，相远不知其几多也，长天茫茫，信耗莫通，心目断尽，无所知哀。闻君将还吴，密通洞庭，或以尺书寄托侍者，未卜将以为可乎？”毅曰：“吾，义夫也。闻子之说，气血俱动，恨无毛羽，不能奋飞。是何可否之谓乎？然而洞庭，深水也，吾行尘间，宁可致意耶？唯恐道途显晦，不相通达，致负诚托，又乘恳愿。子有何术可导我耶？”女悲泣，且谢曰：“负载珍重，不复言矣。脱获回耗，虽死必谢。君不许，何敢言？既许而问，则洞庭之与京邑，不足为异也。” 02 — 毅请闻之。女曰：“洞庭之阴，有大橘树焉，乡人谓之社橘。君当解去兹带，束以他物，然后叩树三发，当有应者。因而随之，无有碍矣。幸君子书叙之外，悉以心诚之话倚托，千万无渝！”毅曰：“敬闻命矣。”女遂于襦间解书，再拜以进，东望愁泣，若不自胜。毅深为之戚。乃置书囊中，因复问曰：“吾不知子之牧羊，何所用哉？神祗岂宰杀乎？”女曰：“非羊也，雨工也。”“何为雨工？”曰：“雷霆之类也。”毅顾视之，则皆矫顾怒步，饮龁甚异，而大小毛角，则无别头焉。毅又曰：“吾为使者，他日归洞庭，幸勿相避。”女曰：“宁止不避，当如亲戚耳。”语竟，引别东去。不数十步，回望女与羊，俱亡所见矣。 03 — 其夕，至邑而别其友。月余，到乡还家，乃访于洞庭。洞庭之阴，果有社橘。遂易带，向树三击而止。俄有武夫出于波间，再拜请曰；“贵客将自何所至也？”毅不告其实，曰：“走谒大王耳。”武夫揭水指路，引毅以进。谓毅曰：“当闭目，数息可达矣。”毅如其言，遂至其宫。始见台阁相向，门户千万，奇草珍木，无所不有。夫乃止毅，停于大室之隅，曰：“客当居此以伺焉。”毅曰：“此何所也？”夫曰：“此灵虚殿也。”谛视之，则人间珍宝，毕尽于此。柱以白璧，砌以青玉，床以珊瑚，帘以水精，雕琉璃于翠楣，饰琥珀于虹栋。奇秀深杳，不可殚言。 04 — 然而王久不至。毅谓夫曰：“洞庭君安在哉？”曰：“吾君方幸玄珠阁，与太阳道士讲火经，少选当毕。”毅曰：“何谓火经？”夫曰：“吾君，龙也。龙以水为神，举一滴可包陵谷。道士，乃人也。人以火为神圣，发一灯可燎阿房。然而灵用不同，玄化各异。太阳道士精于人理，吾君邀以听言。”语毕而宫门辟。景从云合，而见一人，披紫衣，执青玉。夫跃曰：“此吾君也！”乃至前以告之。君望毅而问曰：“岂非人间之人乎？”毅对曰：“然。”毅遂设拜，君亦拜，命坐于灵虚之下。谓毅曰：“水府幽深，寡人暗昧，夫子不远千里，将有为乎？”毅曰：“毅，大王之乡人也。长于楚，游学于秦。昨下第，闲驱泾水之涘，见大王爱女牧羊于野，风鬟雨鬓，所不忍视。毅因诘之。谓毅曰：‘为夫婿所薄，舅姑不念，以至于此。”因取书进之。洞庭君览毕，以袖掩面而泣曰：“老父之罪，不能鉴听，坐贻聋瞽，使闺窗孺弱，远罹构害。公，乃陌上人也，而能急之。幸被齿发，何敢负德？”词毕，又哀咤良久。左右皆流涕。时有宦人密侍君者，君以书授之，命达宫中。须臾，宫中皆恸哭。君惊，谓左右曰：“疾告宫中，无使有声，恐钱塘所知。”毅曰：“钱塘，何人也？”曰：“寡人之爱弟。昔为钱塘长，今则致政矣。”毅曰：“何故不使知？”曰：“以其勇过人耳。昔尧遭洪水九年者，乃此子一怒也。近与天将失意，塞其五山。上帝以寡人有薄人有薄德于古今，遂宽其同气之罪。然犹縻系于此，故钱塘之人日日候焉。” 05 — 语未毕，而大声忽发，天坼地裂，宫殿摆簸，云烟沸涌。俄有赤龙长千余尺，电目血舌，朱鳞火鬣，项掣金锁，锁牵玉柱，千雷万霆，激绕其身，霰雪雨雹，一时皆下，乃擘青天而飞去。毅恐蹶仆地。君亲起持之曰：“无惧。固无害。”毅良久稍安，乃获自定，因告辞曰：“愿得生归，以避复来。”君曰：“必不如此。其去则然，其来则不然。幸为少尽缱绻。”因命酌互举，以款人事。 06 — 饿而祥风庆云，融融怡怡，幢节玲珑，箫韶以随。红妆千万，笑语熙熙。后有一人，自然蛾眉，明珰满身，绡縠参差。迫而视之，乃前寄辞者。然若喜若悲，零泪如丝。须臾，红烟蔽其左，紫气舒其右，香气环旋，入于宫中。君笑谓毅曰：“泾水之囚人至矣。”君乃辞归宫中。须臾，又闻怨苦，久而不已。 07 — 有顷，君复出，与毅饮食。又有一人，披紫裳，执青玉，貌耸神溢，立于君左。君谓毅曰：“此钱塘也。”毅起，趋拜之。钱塘亦尽礼相接，谓毅曰：“女侄不幸，为顽童所辱。赖明君子信义昭彰，致达远冤。不然者，是为泾陵之土矣。飨德怀恩，词不悉心。”毅撝退辞谢，俯仰唯唯。然后回告兄曰：“向者辰发灵虚，巳至泾阳，午战于彼，未还于此。中间驰至九天，以告上帝。帝知其冤而宥其失。前所谴责，因而获免。然而刚肠激发，不遑辞候，惊扰宫中，复忤宾客。愧惕惭惧，不知所失。”因退而再拜。君曰：“所杀几何？”曰：“六十万。”“伤稼乎？”曰：“八百里。”“无情郎安在？”曰：“食之矣。”君怃然曰：“顽童之为是心也，诚不可忍；然汝亦太草草。赖上帝显圣，谅其至冤，不然者，吾何辞焉？从此已去，勿复如是！”钱塘复再拜坐定，遂宿毅于凝光殿，明日，又宴毅于凝碧宫。会友戚，张广乐，具以醪醴，罗以甘洁。初笳角鼙鼓，旗旌剑乾，舞万夫于其右。中有一夫前曰：“此《钱塘破阵乐》。”族杰气，顾骤悍，坐客视之，毛发皆竖。复有金石丝竹，罗绮珠翠，舞千女于其左。中有一女前进曰：“此《贵主还宫乐》。”清音宛转，如诉如慕，坐客听之，不觉泪下。 08 — 二舞既毕，龙君大悦。赐以纨绮，颁于舞人，然后密席贯坐，纵酒极娱。酒酣，洞庭君乃击席而歌曰：“大天苍苍兮，大地茫茫。人各有志兮，何可思量。狐神鼠圣兮，薄社依墙。雷霆一发兮，其孰敢当！荷贞人兮信义长，令骨肉兮返故乡。永言惭愧兮何时忘！”洞庭君歌罢，钱塘君再拜而歌曰：“上天配合兮，生死有途。此不当妇兮，彼不当夫，腹心辛苦兮，泾水之隅。鬟鬓风霜兮，雨雪罗襦。赖公明兮引素书，令骨肉兮家如初。永言郑重兮无时无。”钱塘君歌阂，洞庭君俱奉觞于毅。毅?躇而受爵。饮讫，复以二觞奉二君，乃歌曰：“碧云悠悠兮，径水东流。伤嗟美人兮，雨泣花愁。尺书远达兮，以解君忧。哀冤果雪兮，还处其休。荷君和雅兮盛甘羞。山家寂寞兮难久留，欲得辞去兮悲绸缪。”歌罢，皆呼万岁。洞庭君因出碧玉箱，贮以开水犀；钱塘君亦出红珀盘，贮以照夜玑，皆起进毅。毅辞谢而受。既而宫中之人，咸以绡彩珠璧，投于毅侧。重叠焕赫，须臾埋没于前后。毅笑语四顾，愧揖不暇。泊酒阑欢极，毅辞起，复宿于凝光殿。 09 — 翌日，又宴毅于清光阁。钱塘君因酒作色，谓毅曰：“子不闻‘猛石可裂不可卷，义士可杀不可羞’者耶？愚有衷曲，一陈于公。为可，则俱履云霄；如不可，则绵夷粪壤。足下以为何如哉？”毅曰：“请闻之。”钱塘曰：“泾阳之妻，则洞庭君之爱女也。淑性茂质，为九姻所重。不幸见辱于匪人，今则绝矣。将欲求托高义，世为亲宾。使受恩者知其所归，怀爱者知其所付。岂不为君子始终之道耶？”毅肃然而作，笑曰：“诚不知君孱困如是。毅始闻，跨九州，攘五岳，泄其愤怒；复见断金锁，掣玉柱，赴其急难。毅以为刚决明直，无如君者。盖犯之者不避其死，感之者不受其生。此真丈夫之志。奈何萧管方洽，亲宾正和，不顾其道，以威加人，岂仆之素望乎。若遇公于洪波之内，玄山之中，鼓以鳞须，被的云雨，将迫毅以死，毅则以禽兽视之，亦何恨哉。今体被衣冠，坐谈札义，尽五常之至性，穷百行之微旨，虽人世贤杰，有不如者，况江湖灵类乎？而欲以介然之躯，悍然之性，乘酒假气，将迫于人，岂近直哉！且毅之质，不足以藏王一甲之间，然而敢以不伏之心，胜王强暴之气，惟王筹之耳。”钱塘逡巡致谢曰：“寡人生长深宫，不闻正论。迩者词述狂狷，唐突高明，退自循顾，戾不容责，幸君子不为此乖间也。”其夕复与欢宴，其乐如旧。毅与钱塘君遂为知心友。明日，毅辞归。洞庭君夫人别宴毅于潜景殿。男女仆妾，悉出预会。夫人泣谓毅曰：“骨肉受君子深恩，恨不得展愧戴，遂至睽别。”使前泾阳女当席拜毅以致谢。夫人又曰：“此别岂有复相遇之日乎？”毅于始虽不诺钱塘之请，然当此席，殊有叹恨之色。宴罢辞别，满宫凄然。赠遗珍宝，怪不可述。毅于是复循出途上岸。见从者十余人，担囊以随，至其家而辞去。 10 — 毅因适广陵宝肆，鬻其所得，百未发一，财已盈兆。故淮右富族，咸以为莫如。遂娶于张氏，亡。又娶韩氏，数月又亡。徒家金陵，常以鳏旷多感，欲求继。媒氏来曰：“有卢氏女，范阳人也。 父曰浩，尝为清流宰。晚岁好道，独游云泉，今则不知所在矣。母曰郑氏。卢氏女前年适清河张氏，无何而张子夭亡。今母怜其少艾，惜其独居，欲择德以配焉。尊意可否？”毅乃卜日就礼。是则男女二姓，俱为豪族，法用礼物，极其丰盛。金陵之士，莫不健仰。居月余，毅视其妻，俄忆类于龙女，而逸艳丰状，则又过之。因与话昔事，妻曰：“世间岂有是理乎？”经岁余，生一子，端丽奇特，毅益爱重之。逾月，乃?饰焕服，殷勤笑谓毅曰：“君不忆余之于昔耶？”毅曰：“昔非姻好，何以为忆？”妻曰：“余即洞庭君之女也。泾川之辱，君能救之。自此，誓心求报。洎钱塘季父论亲不从，乖负宿心，怅望成疾。中间父母欲配嫁于濯锦小儿，妾遂闭户剪发，以明无意。虽君子弃绝，分无见期。而当初之心，死不自替。他日父母怜志，复欲驰白于君。值君累娶张、韩，不可申志。怠张、韩继卒，君卜居于兹，父母得以为心矣。不意今日获奉君子，感喜终世，死何恨焉。”因泣下，复谓毅曰：“始不言者，知君无重色之心。今乃言者，知君有爱子之意。妇人匪薄，不足以欢厚永心。故因君之爱子，以托贱质，未知君意若何？愁惧兼心，不能自解。君附书之日，笑谓妾曰，‘他日归洞庭，慎勿相避；诚不知当此之际，君岂有意于今日之事乎？其后季父请于君，君不许。君乃诚为不可邪，抑忿然耶？君其语之。”毅曰：“似有命者。仆始见君于长泾之隅，枉抑憔悴，诚有不平之志。然自约其心，以达君之命，余无及也。初言慎勿相避者，偶然耳，岂有意哉。 11 — 洎钱塘君逼迫之际，惟理有不可，是乃激人之怒耳。夫始以行义为志，宁有杀其婿而纳其妻者耶！一不可也。某素以操直为志尚，宁有屈于己而负于心者乎？二不可也，因率肆胸臆，酬酢纷纶，惟直是图，不遑避害。然而将别之日，见子有依然之容，心甚恨之。终以人事扼束，无由报谢。吁！ 今子卢氏也，又家于人间，则吾始心未为惑矣。从此以往，永奉欢好，心元纤虑也。”妻深感，悲喜交至。复谓曰：“勿以异类，遂为无心，固当知报耳。”夫龙寿万岁，今与君同之。水陆无往不适，君不以为妄也？”毅嘉之曰：“吾不知国客，乃复为神仙之饵。”乃相与觐洞庭。既至，而宾主盛礼，不可备纪。后徙居南海。仅四十年，其邸第舆马，珍鲜服玩，虽侯伯之室，无以加也。毅之族，咸遂濡泽。以其春秋积聚，容状不衰。南海之人，靡不惊惑。 12 — 及开元中，上方属意于神仙之事；精索道术。毅不安，遂归洞庭。凡十余岁，殆莫知迹。至开元末，毅之表弟薛暇，为京畿令，谪官东南。经洞庭，晴昼长望，俄见碧山出于远波，舟人皆侧立曰：“此本无山，恐水怪耳！”指顾之际，山与舟稍相逼，乃有彩船，自山驰来，迎问于。其中有一人呼之曰：“柳公来候耳！”省然记之，乃促至山下，摄衣疾上。山有宫阙如人世。见毅立于宫室之中，前列丝竹，后罗珠翠，物玩之盛，殊倍人间。毅词理益玄，容颜益少。初，迎于砌，持曰：“别来瞬息，而毛发已黄。” 笑曰：“兄为神仙，弟为枯骨。命也。”毅因出药五十丸，遗曰：“此药一丸，可增一岁。岁满复来，无久居人世。”欢宴毕，乃辞行。自是以后，遂绝影响。 尝以是说传于人世。殆四纪亦不知所在。 陇西李朝威，叙而叹曰：“五虫之长，必以灵者，别斯见矣。人，裸也，移信鳞虫。洞庭含吐大直，钱塘迅疾磊落，宜有承焉。诛而不载，独可怜其意矣。愚义之，遂为斯文。” 

江乡鲭鲊不寄来，秦人汤饼那堪许。 北京时间：6月24日 22:00 本期主持：Terry 《小雅·瓠叶》 幡幡瓠叶，采之亨之。 君子有酒，酌言尝之。 有兔斯首，炮之燔之。 君子有酒，酌言献之。 有兔斯首，燔之炙之。 君子有酒，酌言酢之。 有兔斯首，燔之炮之。 君子有酒，酌言醻之。 ▲ 题图 五代 南唐 顾闳中 韩熙载夜宴图 01 — 《七启》 曹植 芳菰精粺，霜蓄露葵， 玄熊素肤，肥豢脓肌。 蝉翼之割，剖纤析微。 累如叠毂，离若散雪， 轻随风飞，刃不转切。 山鵽斥鷃，珠翠之珍。 寒芳苓之巢龟，脍西海之飞鳞， 臛江东之潜鼍，臇汉南之鸣鹑。 糅以芳酸，甘和既醇。 玄冥适咸，蓐收调辛。 02 — 《行园诗》 沈约 寒瓜方卧垅。秋菰亦满陂。 紫茄纷烂熳。绿芋郁参差。 初菘向堪把。时韮日离离。 高梨有繁实。何减万年枝。 荒渠集野雁。安用昆明池。 03 — 《赠吴官》 王维 长安客舍热如煮，无个茗糜难御暑。 空摇白团其谛苦，欲向缥囊还归旅。 江乡鲭鮓不寄来，秦人汤饼那堪许。 不如侬家任挑达，草屩捞虾富春渚。 04 — 《槐叶冷淘》 杜甫 青青高槐叶，采掇付中厨。 新面来近市，汁滓宛相俱。 入鼎资过熟，加餐愁欲无。 碧鲜俱照箸，香饭兼苞芦。 经齿冷於雪，劝人投此珠。 愿随金騕褭，走置锦屠苏。 路远思恐泥，兴深终不渝。 献芹则小小，荐藻明区区。 万里露寒殿，开冰清玉壶。 君王纳凉晚，此味亦时须。 『参考』 《陪郑广文游何将军山林十首之二》 杜甫 百顷风潭上，千章夏木清。 卑枝低结子，接叶暗巢莺。 鲜鲫银丝脍，香芹碧涧羹。 翻疑柁楼底，晚饭越中行。 05 — 《寄胡饼与杨万州》 白居易 胡麻饼样学京都，面脆油香新出炉。 寄与饥馋杨大使，尝看得似辅兴无。 06 — 《闻子由瘦儋耳至难得肉食》 苏轼 五日一见花猪肉，十日一遇黄鸡粥。 土人顿顿食署芋，荐以薰鼠烧蝙蝠。 旧闻蜜唧尝呕吐，稍近虾蟆缘习俗。 十年京国厌肥羜，日日烝花压红玉。 従来此腹负将军，今者固宜安脱粟。 人言天下无正味，蝍蛆未遽贤麋鹿。 海康别驾复何为，帽宽带落惊僮仆。 相看会作两臞仙，还乡定可骑黄鹄。 『参考』另做----老饕赋丶菜羹赋丶猪肉颂 07 — 《过土山寨》 黄庭坚 南风日日纵篙撑，时喜北风将我行。 汤饼一杯银线乱，蒌蒿如箸玉簪横。 『参考』 《拨棹子（退居）》 归去来。归去来。携手旧山归去来。 有人共丶月对尊罍。横一琴，甚处不逍遥自在。 闲世界。无利害。何必向丶世间甘幻爱。 与君钓丶晚烟寒濑。蒸白鱼稻饭，溪童供笋菜。 08 — 《天启惠酥四首之三》 周邦彦 南朝珍馔一时无，尚见休文谢北酥。 陶瓮解汤香出屋，铜铛掠面乳供厨。 中都价重无钱买，京兆书迟怪路迂。 闻道加餐最肥泽，异时烦与致醍醐。 09 — 《饭罢戏示邻曲》 陆游 今日山翁自治厨，嘉肴不似出贫居。 白鹅炙美加椒後，锦雉羹香下豉初。 箭茁脆甘欺雪菌，蕨芽珍嫩压春蔬。 平生责望天公浅，扪腹便便已有余。 『参考』 《初冬绝句二首其一》 鲈肥菰脆调羹美，荞熟油新作饼香。 自古达人轻富贵，例缘乡味忆还乡。 《蔬食戏书》 新津韭黄天下无，色如鹅黄三尺余， 东门彘肉更奇绝，肥美不减胡羊酥。 10 — 《夏日(四时)田园杂兴十二首之三》 范成大 二麦俱秋斗百钱，田家唤作小丰年。 饼炉饭甑无饥色，接到西风熟稻天。 11 — 《病中屏肉味 独茹菜羹饭甚美》 杨万里 云子香抄玉色鲜，菜羹新煮翠茸纤。 人间脍炙无此味，天上酥陀恐尔甜。 浑是土膏含雨露，何须酱豉与醯盐。 茹毛祸首雍巫出，才到熊蹯未属厌。 『参考』 烧饼做法： 贾思勰《齐民要术》：面一斗，羊肉二斤，葱白一合，豉汁及盐熬，令熟，炙之，面当令起。 汤饼两种做法： 其一，「餺飥，如大指许，二寸一断。宜以手向盆旁，使极薄。」。 其二，「水引法」：如箸大，一尺一断，盘中盛水浸。宜以手临铛上，令薄如韭叶，逐沸煮。 

炎光向夕敛。促宴临前池。 北京时间：6月21日 22:00 ▲ 题图&nbsp;宋 马麟 荷香清夏 （局部） 01 — 《夏日诗》 曹丕 夏时饶温和，避暑就清凉。 比坐高阁下，延宾作名倡。 弦歌随风厉，吐羽含徵商。 嘉肴重叠来，珍果在一傍。 棋局纵横陈，博弈合双扬。 巧拙更胜负，欢美乐人肠。 从朝至日夕，安知夏节长。 02 — 《玉阶怨》 谢朓 夕殿下珠帘，流萤飞复息。 长夜缝罗衣，思君此何极。 03 — 《林下作妓诗》 萧统 日斜下北阁，高宴出南荣。 歌清随涧响，舞影向池生。 轻花乱粉色，风筱杂弦声。 独念阳台下，愿待洛川笙。 ‍04 — 《和湘东王首夏》 萧纲 冷风杂细雨，垂云助麦凉。 竹水俱葱翠，花蝶两飞翔。 燕泥衔复落，鶗吟敛更扬。 卧石藤为缆，山桥树作梁。 欲待华池上，明月吐清光。 05 — 《夏夜独坐》 萧子范 节序值徂炎，兹宵在三伏。 凭轩伫凉气，中筵倦烦燠。 寂寞对空窗，清疏临夜行。 虫音乱阶草，萤光绕庭木。 帘月度斜辉，风光起馀馥。 一伤年志罢，长嗟逝波速。 06 — 《采莲曲》 吴均 江风当夏清，桂楫逐流萦。 初疑京兆剑，复似汉冠名。 荷香带风远，莲影向根生。 叶卷珠难溜，花舒红易倾。 日暮凫舟满，归来度锦城。 07 — 《夏日》 徐朏 夏景厌房栊，促席玩花丛。 荷阴斜合翠，莲影对分红。 此时避炎热，清樽独未空。 08 — 《莲调诗》 祖孙登 长川落照日，深浦漾清风。 弱柳垂江翠，新莲夹岸红。 船行疑泛迥，月映似沈空。 愿逐琴高戏，乘鱼入浪中。 09 — 《初夏》 李世民 一朝春（初）夏改，隔夜鳥花遷。 陰陽深淺葉，曉夕重輕煙。 哢鸎猶響殿，橫絲正網天。 珮高蘭影接，綬細草紋連。 碧鱗驚櫂側，玄燕舞檐前。 何必汾陽處，始復有山泉。 ‍10 — 《奉和夏日晚景应诏》 杨师道 輦路夾垂楊，離宮通建章。 日落橫峰影，雲歸起夕涼。 雕軒動流吹，羽蓋息迴塘。 薙草生還綠，殘花落（疎）尚香。 青巖類姑射，碧澗似汾陽。 幸屬無爲日，歡娛尚（方）未央。 PS：由于不是全职博主，平日还要上课学习，时间有限，此处仅放网络搜索原文，有其他需求的朋友请多多体谅移步google。谢谢！ 编辑：Sachi &nbsp;&nbsp; &nbsp;排版：Lulu Clubhouse instagram：MedievalChina 

养尔逢多难，常忧学已迟。 北京时间：6月20日 22:00 本期主持：Chen “&nbsp;我爸是文豪！” ▲ 题图&nbsp;王羲之《十七帖之儿女帖》上野本（唐拓），大阪上野氏有竹齋藏 01 — 韦庄 与小女 见人初解语呕哑，不肯归眠恋小车。 一夜娇啼缘底事，为嫌衣少缕金华。&nbsp; 勉儿子&nbsp; &nbsp; 养尔逢多难，常忧学已迟。 辟疆为上相，何必待从师。 02 — 善哉行（残句） 曹操 痛哉世人，见欺神仙。 03 — 儿女帖 王羲之 吾有七儿一女，皆同生。婚娶以毕，唯一小者尚未婚耳。过此一婚，便得至彼。今内外孙有十六人，足慰目前，足下情至委曲，故具示。 04 — 东飞伯劳歌 萧衍 东飞伯劳西飞燕，黄姑织女时相见。 谁家女儿对门居，开颜发艳照里闾。 南窗北牖挂明光，罗帷绮帐脂粉香。 女儿年几十五六，窈窕无双颜如玉。 三春已暮花从风，空留可怜谁与同。 05 — 长安有狭斜行 庾肩吾 长安有曲陌，曲陌不容幰。 路逢双绮襦，问君居近远。 我居临御沟，可识不可求。 长子登麟阁，次子侍龙楼。 少子无高位，聊从金马游。 三子俱来下，左右若川流。 三子俱来人，高轩映彩旒。 三子俱来宴，玉柱击清瓯。 大妇襞云裘，中妇卷罗帱。 少妇多妖艳，花钿系石榴。 夫君且安坐，欢娱方未周。 06 — 大茅岭东新居忆亡子从真 顾况 谷鸟犹呼儿，山人夕沾襟。 怀哉隔生死，怅矣徒登临。 东门忧不入，西河遇亦深。 古来失中道，偶向经中寻。 大象无停轮，倏忽成古今。 其夭非不幸，鍊形由太阴。 凡欲攀云阶，譬如火铸金。 虚室留旧札，洞房掩闲琴。 泉源登方诸，上有空青林。 彷佛通寤寐，萧寥邈微音。 软草被汀洲，鲜云略浮沈。 赪景宣叠丽，绀波响飘淋。 石窟含云巢，迢迢耿南岑。 悲恨自兹断，情尘讵能侵。 真静一时变，作起唯从心。 07 — 摊破浣溪沙 其一 李璟 菡萏香销翠叶残，西风愁起绿波间。 还与韶光共憔悴，不堪看。 细雨梦回鸡塞远，小楼吹彻玉笙寒。 多少泪珠何限恨，倚阑干。 08 — 摊破浣溪沙 其二 李璟 手卷真珠上玉钩，依前春恨锁重楼。 风里落花谁是主，思悠悠。 青鸟不传云外信，丁香空结雨中愁。 回首渌波三峡暮，接天流。 09 — 浣溪沙 其七 晏殊 小阁重帘有燕过， 晚花红片落庭莎。 曲阑干影入凉波。 一霎好风生翠幕， 几回疏雨滴圆荷。 酒醒人散得愁多。 10 — 喜迁莺 其三 晏殊 花不尽，柳无穷。应与我情同。 觥船一棹百分空。何处不相逢。 朱弦悄。知音少。天若有情应老。 劝君看取利名场。今古梦茫茫。 11 — 名二子说 苏洵 轮辐盖轸，皆有职乎车，而轼独若无所为者。虽然，去轼则吾未见其为完车也。轼乎，吾惧汝之不外饰也。 天下之车莫不由辙，而言车之功者，辙不与焉。虽然，车仆马毙而患亦不及辙。是辙者，善处乎祸福之间也。辙乎，吾知免矣。 

风弥叶落永离索。神往形返情错漠。 北京时间：6月19日 22:00 “&nbsp;閱讀女性的力量” ▲ 题图&nbsp;明末 女画家 文俶 秋花蛱蝶图 绢本 01 — 乌夜啼 其三 无名氏 辞家远行去，侬欢独离居。 此日无啼音，裂帛作还书。 02 — 乌夜啼 其四 无名氏 可怜乌臼鸟，强言知天曙。 无故三更啼，欢子冒暗去。 03 — 为颜氏赋诗 韩兰英 丝竹犹在御，愁人独向隅。 弃置将已矣，谁怜微薄驱。 04 — 连理诗 卫敬瑜妻王氏 南史曰：贞女亡婿。种树百株。墓前柏树。忽成连理。一年许还复分散。 女乃为《诗》曰： 墓前一株柏，连根复并枝。 妾心能感木，颓城可足奇。 05 — 孤燕诗 卫敬瑜妻王氏 昔年无偶去，今春犹独归。 故人恩既重，不忍复双飞。 06 — 和婕妤怨诗 刘令娴 日落应门闭，愁思百端生。 况复昭阳近，风传歌吹声。 宠移终不恨，谗枉太无情。 只言争分理，非妒舞腰轻。 07 — 听百舌诗 刘令娴 庭树旦新晴，临镜出雕楹。 风吹桃李气，过传春鸟声。 净写山阳笛，全作洛滨笙。 注意欢留听，误令妆不成。 08 — 题甘蕉叶示人诗 刘令娴 夕泣已非疏，梦啼太真数。 唯当夜枕知，过此无人觉。 09 — 光宅寺诗 刘令娴 长廊欣目送，广殿悦逢迎。 何当曲房里，幽隐无人声。 10 — 协（挟）琴曲 沈满愿 逶迤起尘唱，宛转绕梁声。 调弦可以进，蛾眉画未成。 11 — 晨风行 沈满愿 理楫令舟人。停舻息旅薄河津。 念君劬劳冒风尘。临路挥袂泪沾巾。 飙流劲润逝若飞。山高帆急绝音徽。 留子句句独言归。中心茕茕将依谁。 风弥叶落永难索。神往形返情错漠。 循带易缓愁难却。心之忧矣颇销铄。 12 — 戏萧娘诗 沈满愿 明珠翠羽帐，金蒲绿绡帷。 因风时暂举，想像见芳姿。 清晨插步摇，向晚解罗衣。 托意风流子，佳情讵可私。 13 — 咏五彩竹火笼诗 沈满愿 可怜润霜质，纤剖复毫分。 织作回风苣，制为萦绮文。 含芳出珠被，耀彩接缃裙。 徒嗟今丽饰，岂念昔凌云。 玉台新咏五。《类聚》七十。《御览》七百十一。《诗纪》九十四。 《诗纪》云。剖出楚山筠。织成湘水纹。寒销九微火。香传百和薰。氤氲拥翠被。出入随缃裙。徒悲今丽质。岂念昔凌云。右见诗话补遗。与此小异。故并录之。 14 — 饯别自解诗 乐昌公主 今日何迁次，新官对旧官。 笑啼俱不敢，方信作人难。 

山川不可梦，况乃故人杯。 北京时间：6月17日 22:00 本期主持：Terry Terry按： 谢朓（464年－499年）南齐著名诗人，字玄晖，陈郡阳夏（河南省太康县）人，人称小谢，斋号高斋，曾出任宣城太守，故又称「谢宣城」。出身门阀，祖母是《後汉书》作者范晔姊妹，祖父谢述为宋初宰相刘义康的亲信；父亲谢纬官至散骑侍郎，谢朓母亲为刘宋的长城公主，以甲族资格太尉行参军为起家官，官至太守丶中书郎丶尚书吏部郎。为「竟陵八友」之一，与谢灵运合称大小谢，以山水诗见称。 曾告发岳父王敬则叛乱致夫妻反目。499年不肯参与宰相始安王萧遥光叛乱，又轻视内朝重臣江祏（与萧遥光同谋废立），被诬告下狱卒年35。 诗风清俊细腻工巧，注重声律善用对句，当时沈约主张「四声八病」说，讲求平仄声律，谢朓与沈约友好，作诗特别注重声律，平仄工整与后来近体诗相近，超越六朝诗范围，具备唐诗风格。获得「诗中有画」的评价，后人辑有《谢宣城集》 谢朓主张“好诗圆美流转如弹丸”《南史·王昙首传附王筠传》，为李白最敬仰和赞赏的诗人 诗品：一章之中，自有玉石，然奇章秀句，往往警遒 沈约说：“二百年来无此诗。 梁武帝萧衍：“三日不读谢（朓）诗，便觉口臭。” 宋代严羽《沧浪诗话》：“谢朓之诗，已有全篇似唐人者。 ▲&nbsp;题图&nbsp;明 盛茂烨 山水六册其四 绢本 01 — 入朝曲 江南佳丽地，金陵帝王州。 逶迤带绿水，迢递起朱楼。 飞甍夹驰道，垂杨荫御沟。 凝笳翼高葢，疉鼓送华輈。 献纳云台表，功名良可收。 02 — 江上曲 易阳春草出，踟蹰日已暮。 莲叶尚田田，淇水不可渡。 愿子淹桂舟，时同千里路。 千里既相许，桂舟复容与。 江上可采菱，清歌共南楚。 03 — 游东田 戚戚苦无悰，携手共行乐。 寻云陟累榭，随山望菌阁。 远树暧仟仟，生烟纷漠漠。 鱼戏新荷动，鸟散馀花落。 不对芳春酒，还望青山郭。 04 — 冬日晩郡事隙 案牍时闲暇，偶坐观卉木。 飒飒满池荷，翛翛荫牕竹。 檐隙自周流，房栊闲且肃。 苍翠望寒山，峥嵘瞰平陆。 巳惕慕归心，复伤千里目。 风霜旦夕甚，蕙草无芬馥。 云谁美笙簧，孰是厌薖轴。 愿言税逸驾，临潭饵秋菊。 05 — 和何议曹《郊游》二首之一 春心澹容与，挟戈歩中林。 朝光映红蕚，微风吹好音。 江垂得清赏，山际果幽寻。 未尝逺离别，知此惬归心。 流泝终靡已，嗟行方至今。 06 — 和刘西曹《望海台》 沧波不可望，望极与天平。 往往孤山映，处处春云生。 差池逺鴈没，飒沓群鳬惊。 嚣尘及簿领，弃舍出重城。 临川徒可羡，结网庻时营。 07 — 和王主簿季哲《怨情》 掖庭聘絶国，长门失欢宴。 相逢咏蘼芜，辞宠悲团扇。 花丛数乱蝶，风帘入双燕。 徒使春带賖，坐惜红妆变。 生平一顾重，宿昔千金贱。 故人心尚尔，故人心不见。 08 — 离夜同江丞王常侍作 玉绳隠高树，斜汉耿层台。 离堂华烛尽，别幌清琴哀。 翻潮尚知限，客思耿难裁。 山川不可梦，况乃故人杯。 09 — 烛 杏梁宾未散，桂宫明欲沈。 暧色轻帏里，低光照寳琴。 徘徊云髻影，灼烁绮疏金。 恨君秋夜月，遗我洞房阴。 10 — 侍筵西堂落日望乡(联句) 曹丞 沈病巳绵绪，负官别乡忧。 高城凄夕吹，时见国烟浮。 府君&nbsp; &nbsp; 漠漠轻云晚，飒飒高树秋。 乡山不可望，兰巵且献酬。 纪功曹晏 旻高识气逈，泉渟知潦收。 幸遇庆筵渥，方且沐恩猷。 何从事&nbsp; &nbsp; 芸黄先露早，骚瑟惊暮秋。 旧城望已肃，况乃客悠悠。 Terry力荐： 拟风赋 起日域而摇落，集桂宫而送清。 开翠帐之影蔼，响行佩之轻鸣，扬淮南之妙舞。 发齐后之妍声，下鸿池而莲散。 上雀台而云生，至於新虹明岁。 高月照秋，晬仪乃豫，冲想云浮， 邹马之宾咸至，申穆之醴已酬。 朝役登楼之咏，夕引小山之讴， 厌朱邸之沉邃，思轻举而远游， 驌驦之马鱼跃，飘鉴车而水流，此乃大王之盛风也。 若夫子云寂寞，叔夜高张，烟霞润色，荃荑结芳， 出磵幽而泉冽，入山户而松凉， 渺神玉於邱壑，独起远於孤觞，斯则幽人之风也。 新安长公主墓铭 氛氲长发，时惟睿文。 诞兹明淑，玉振兰芬。 誉宣女师，德侔高行。 肃穆嫔风，优游阃正。 抚事成箴，临图作镜。 如何㝠黙，方春委盛。 

假令春已度，终住手中开。 北京时间：6月15日 22:00 ▲&nbsp;题图 南宋 李迪 红白芙蓉图 绢本设色 01 — 别席中兵诗 数年共栖息，一旦各联翩。 莫论行近远，终是隔山川。 长波漫不极，高岫郁相连。 急风乱还鸟，轻寒静暮蝉。 扁舟已入浪，孤帆渐逼天。 停车对空渚，怅望转依然。 02 — 夜泊巴陵诗 月夜三江静，云雾四边收。 淤泥不通挽，寒浦劣容舟。 回风折长草，轻冰断细流。 古村空列树，荒戍久无楼。 03 — 岁晚沉疴诗 风将夜共静，空与月俱明。 烛滴龙犹伏，垆开凤欲惊。 叶飞林失影，冰合涧无声。 太息兴床念，宁敢离衣行。 唯畏残藤尽，不闻桴鼓鸣。 04 — 咏剪采花诗 浅深依树色，舒卷听人裁。 假令春已度，终住手中开。 05 — 咏同心芙蓉诗 青山丽朝景，玄峰朗夜光。 未及清池上，红蕖并出房。 日分双蒂影，风合两花香。 鱼惊畏莲折，龟上碍荷长。 云雨留轻润，草木隐嘉祥。 徒歌涉江曲，谁见缉为裳。 06 — 舟中望月诗 大江阔千里，孤舟无四邻。 唯馀故楼月，远近必随人。 入风先绕晕，排雾急移轮。 若教长似扇，堪拂艳歌尘。 07 — 咏贫诗 触途皆可试，惟贫独未安。 窗开两片月，霜足一重寒。 藁湿铺床冷，荷脆补衣难。 若言为客易，推剑与君弹。 

因想苍梧郡。兹日祀东君。 北京时间：6月14日 22:00 ▲ 宋 佚名 金明池争标图 绢本 01 — 《出下馆诗》 谢朓 麦候始清和，凉雨销炎燠。 红莲摇弱荇，丹藤绕新竹。 物色盈怀抱，方驾娱耳目。 零落既难留，何用存华屋。 02 — 《五日望采拾诗》 王筠 裁缝逗早夏，点画守初晨。 绡纨既妍媚，脂粉亦香新。 长丝表良节，命缕应嘉辰。 结芦同楚客，采艾异诗人。 折花竞鲜彩，拭露染芳津。 含娇起斜盻，敛笑动微嚬。 献珰依洛浦，怀佩似江滨。 须待恩光接，中夜奉衣巾。 03 — 《五日诗》 魏收 麦凉殊未毕，蜩鸣早欲闻。 暄林尚黄鸟，浮天已白云。 辟兵书鬼字，神印题灵文。 因想苍梧郡，兹日祀东君。 04 — 《奉和夏日晚景应诏》 杨师道 辇路夹垂杨，离宫通建章。 日落横峰影，云归起夕凉。 雕轩动流吹，羽盖息回塘。 薙草生还绿，残花落（疏）尚香。 青岩类姑射，碧涧似汾阳。 幸属无为日，欢娱尚（方）未央。 05 — 《端午三殿宴群臣探得神字》 李隆基&nbsp; 五月符天数，五音调夏钧。 旧来传五日，无事不称神。&nbsp; 穴枕通灵气，长丝续命人。 四时花竞巧，九子粽争新。&nbsp; 方殿临华节，圆宫宴雅臣。 进对一言重，遒文六义陈。 股肱良足咏，风化可还淳。 06 — 《端午日礼部宿斋有衣服彩结之贶以诗还答》 权德舆 良辰当五日，偕老祝千年。 彩缕同心丽，轻裾映体鲜。 寂寥斋画省，款曲擘香笺。 更想传觞处，孙孩遍目前。 07 — 《五丝》 褚朝阳 越人传楚俗，截竹竞萦丝。 水底深休也，日中还贺之。 章施文胜质，列匹美于姬。 锦绣侔新段，羔羊寝旧诗。 但夸端午节，谁荐屈原祠。 把酒时伸奠，汨罗空远而。 08 — 《同州端午》 殷尧藩 鹤发垂肩尺许长，离家三十五端阳。 儿童见说深惊讶，却问何方是故乡。 09 — 《岳州端午日送人游郴连》 徐夤 五月巴陵值积阴，送君千里客于郴。 北风吹雨黄梅落，西日过湖青草深。 竞渡岸傍人挂锦，采芳城上女遗簪。 九嶷云阔苍梧暗，与说重华旧德音。 10 — 《乙卯重五》 陆游 重五山村好，榴花忽已繁。 粽包分兩髻，艾束著危冠。 舊俗方儲藥，羸軀亦點丹。 日斜吾事畢，一笑向杯盤。 

忍把浮名，换了浅斟低唱。 北京时间：6月13日 22:00 本期主持：Nicole Liu ▲ 题图&nbsp;南宋 米友仁 潇湘奇观图卷 局部 01 — 河傳 淮岸。向晚。圓荷向背，芙蓉深淺。仙娥畫舸，露漬紅芳交亂。難分花與面。 採多漸覺輕船滿。呼歸伴。急槳煙村遠。隱隱棹歌，漸被蒹葭遮斷。曲終人不見。 02 — 傾杯樂 禁漏花深，繡工日永，蕙風布暖。變韶景、都門十二，元宵三五，銀蟾光滿。連雲復道凌飛觀。聳皇居麗，嘉氣瑞煙蔥蒨。翠華宵幸，是處層城閬苑。 龍鳳燭、交光星漢。對咫尺鰲山、開羽扇。會樂府、兩籍神仙，梨園四部弦管。向曉色、都人未散。盈萬井、山呼鰲抃。願歲歲，天仗里、常瞻鳳輦。 03 — 二郎神 炎光謝。過暮雨、芳塵輕灑。乍露冷風清庭戶，爽天如水，玉鉤遙掛。應是星娥嗟久阻，敘舊約、飆輪欲駕。極目處、微雲暗度，耿耿銀河高瀉。 閑雅。須知此景，古今無價。運巧思、穿針樓上女，抬粉面、雲鬟相亞。鈿合金釵私語處，算誰在、回廊影下。願天上人間，占得歡娛，年年今夜。 04 — 玉蝴蝶 望處雨收雲斷，憑闌悄悄，目送秋光。晚景蕭疏，堪動宋玉悲涼。水風輕，蘋花漸老，月露冷、梧葉飄黃。遣情傷。故人何在，煙水茫茫。 難忘，文期酒會，幾孤風月，屢變星霜。海闊山遙，未知何處是瀟湘。念雙燕、難憑遠信，指暮天、空識歸航。黯相望。斷鴻聲裏，立盡斜陽。 05 — 少年游 長安古道馬遲遲。高柳亂蟬棲。夕陽島外，秋風原上，目斷四天垂。 歸雲一去無蹤跡，何處是前期。狎興生疏，酒徒蕭索，不似去年時。 06 — 雙聲子 晚天蕭索，斷蓬蹤跡，乘興蘭棹東游。三吳風景，姑蘇臺榭，牢落暮靄初收。夫差舊國，香徑沒、徒有荒丘。繁華處，悄無睹，惟聞麋鹿呦呦。 想當年、空運籌決戰，圖王取霸無休。江山如畫，雲濤煙浪，翻輸范蠡扁舟。驗前經舊史，嗟漫載、當日風流。斜陽暮草茫茫，盡成萬古遺愁。 07 — 鳳歸雲 向深秋，雨餘爽氣肅西郊。陌上夜闌，襟袖起涼飆。天末殘星，流電未滅，閃閃隔林梢。又是曉雞聲斷，陽烏光動，漸分山路迢迢。 驅驅行役，苒苒光陰，蠅頭利祿，蝸角功名，畢竟成何事，漫相高。拋擲雲泉，狎玩塵土，壯節等閑消。幸有五湖煙浪，一船風月，會須歸去老漁樵。 参考资料： 《宋史·真宗本紀》：讀非聖之書，及屬辭浮糜者，皆嚴譴之。 北宋，陳師道《后山詞話》：柳三變游東都南北二巷，作新樂府，骫骫從俗，天下咏之，遂傳禁中。仁宗頗好其詞，每對酒，必使侍從歌之再三。 北宋，范鎮：仁宗四十二年太平，鎮壓翰苑十余載，不能出一語咏歌，巧于耆卿詞見之。 北宋，黄裳《演山集》卷三十五·《書樂章集后》：予觀柳氏文章，喜其能道嘉佑中太平氣象，如觀杜甫詩，典雅文華，無所不有。是時，予方為兒，猶想見其俗，歡聲和氣，洋溢道路之間，動植咸若。令人歌柳詞，聞其聲，聽其詞，如丁斯時，使人慨然有感。呜呼，太平氣象，柳能一寫于樂章，所谓詞人盛事之黼藻，其可廢耶。 北宋，趙令疇《侯鳍錄》卷七記蘇軾稱：“人皆言柳耆卿詞俗，然如「霜風凄緊，關河冷落，殘照當樓」唐人佳處，不過如此”(趙令疇跟蘇軾是同代人且頗有交情，所記錄的蘇軾對柳詞評價可信度高。) 北宋末南宋初年，王灼《碧雞漫志》：《離騷》寂寞千年後，《戚氏》凄凉一曲终 柳永其他作品推薦： 《望海潮‧東南形勝》：傳說完顏亮讀到「三秋桂子，十里荷花」，为杭州的美麗、富庶、繁華怦然心動，遂萌生了侵吞南宋的野心。 《八聲甘州》：開豪放詞先河。 《煮海歌》：柳永任浙江定海峰曉鹽監所作，对鹽工的艱苦勞作予以深刻描述。亦頗有杜甫風。 《戚氏》：柳永晚年創作的長調慢詞，道盡人生感悟，可謂柳永一生創作總結。 

泛沫萦阶草。奔流起砌苔。 北京时间：6月12日 22:00 ▲ 宋 佚名 河蟹图&nbsp; 01 — 《喜雨诗》 谢惠连 朱明振炎气，溽暑扇温飙。 羡彼明月辉，离毕经中宵。 思此西郊云，既雨盈崇朝。 上天悯憔悴，商羊自吟谣。 02 — 《庭雨应诏》 沈约 出空宁可图，入庭倍难赋。 非烟复非云，如丝复如雾。 霢霂裁欲垂，霏微不能注。 虽无千金质，聊为一辰趣。 03 — 《望夕雨诗》 刘苞 崇朝构行雨，薄晚屯密云。 缘阶起素沫，竟水散圆文。 河柳低未举，山桃落已芬。 清樽义不荐，淹留遂待君。 04 — 《对雨诗》 朱超 当夏苦炎埃，习静对花台。 落照依山尽，浮凉带雨来。 重云吐飞电，高栋响行雷。 洒树轻花发，滴沼细萍开。 泛沫萦阶草，奔流起砌苔。 无因假轻盖，徒然想上才。 05 — 《对雨诗》 庾信 繁云犹暗岭，积雨未开庭。 阶含侵角路，镬满溜疏萍。 湿杨生细椹，烂草变初萤。 徒劳看蚁对，无事祀灵星。 06 — 《在滁苦雨归桃花庵伤亲友略尽》 顾况 废弃忝残生，后来亦先夭。 诗人感风雨，长夜何时晓。 去国宦情无，近乡归梦少。 庇身绝中授，甘静忘外扰。 丽景变重阴，洞山空木表。 灵潮若可通，寄谢西飞鸟。 

盛时不做乐，春花一重生。 转载/合作/联系club/成为moderater请在公众号后台留言。Club/群聊/ins二维码请见文末。欢迎加入：） 北京时间：6月11日 22:00 本期主持：Chen “&nbsp;北朝诗第二弹：乐府民歌拉歌大会” ▲&nbsp;南宋 李唐 晋文公复国图 绢本（局部） 01 — 企喻歌辞 四首其一 男儿欲作健，结伴不须多。 鹞子经天飞，群雀两向波。 02 — 琅玡王歌辞&nbsp; 四首其一 新买五尺刀，悬著中梁柱。 一日三摩娑，剧于十五女。 琅琊复琅琊，琅琊大道王。 阳春二三月，单衫绣裲裆。 03 — 慕容垂歌辞 三首其一、其二 慕容攀墙视，吴军无边岸。 我身分自当，枉杀墙外汉。 慕容愁愤愤，烧香作佛会。 愿作墙里燕，高飞出墙外。 04 — 幽州马客吟歌辞 五首其三 南山自言高，只与北山齐。 女儿自言好，故入郎君怀。 子夜歌&nbsp; &nbsp; 四十二首其一、其二&nbsp; &nbsp; &nbsp; 落日出前门，瞻瞩见子度。 冶容多姿鬓，芳香已盈路。 芳是香所为，冶容不敢当。 天不夺人愿，故使侬见郎。 05 — 地驱乐歌 明月光光星欲坠。 欲来不来早与我。 子夜歌&nbsp; &nbsp; 四十二首其三十三&nbsp; &nbsp; 夜长不得眠，明月何灼灼。 想闻欢唤声，虚应空中诺。 06 — 折杨柳歌辞&nbsp; 五首其一、其二 上马不捉鞭，反折杨柳枝。 蹀座吹长笛，愁杀行客儿。 腹中愁不乐，愿作郎马鞭。 出入擐郎臂，蹀座郎膝边。 &nbsp; 那呵滩&nbsp; &nbsp; 六首其四、其五&nbsp;&nbsp;&nbsp; 闻欢下扬州，相送江津弯。 愿得篙橹折，交郎到头还。 篙折当更觅，橹折当更安。 各自是官人，那得到头还。 07 — 幽州马客吟歌辞 五首其二 荧荧帐中烛，烛灭不久停。 盛时不作乐，春花一重生。 前溪歌&nbsp; &nbsp; 七首其五&nbsp; &nbsp; 黄葛结蒙笼，生在洛溪边。 花落逐水去，何当顺流还？ 还亦不复鲜。 08 — 慕容家自鲁企由谷歌 郎在十重楼，女在九重阁。 郎非黄鹞子，那得云中雀？ 钱塘苏小歌&nbsp;&nbsp;&nbsp; 妾乘油壁车，郎骑青骢马。 何处结同心？西陵松柏下。 09 — 紫骝马歌辞 五首其二 高高山头树，风吹叶落去。 一去数千里，何当还故处。 子夜四时歌·冬歌&nbsp; &nbsp; 十七首其六&nbsp; &nbsp; 昔别春草绿，今还墀雪盈。 谁知相思老，玄鬓白发生。 

首夏犹清和。芳草亦未歇。 北京时间：6月10日 22:00 ▲ 題圖&nbsp;宋&nbsp;錢選&nbsp;煙江待渡圖（局部） 01 — 善哉行 阳谷跃升，虞渊引落。 景曜东隅，晼晚西薄。 三春燠敷，九秋萧索。 凉来温谢，寒往暑却。 居德斯颐，积善嬉谑。 阴灌阳丛，凋华堕萼。 欢去易惨，悲至难铄。 击节当歌，对酒当酌。 鄙哉愚人，戚戚怀瘼。 善哉达士，滔滔处乐。 02 — 登池上楼诗 潜虬媚幽姿，飞鸿响远音。 薄霄愧云浮，栖川怍渊沈。 进德智所拙，退耕力不任。 徇禄反穷海，卧痾对空林。 衾枕昧节候，褰开暂窥临。 倾耳聆波澜，举目眺岖嵚。 初景革绪风，新阳改故阴。 池塘生春草，园柳变鸣禽。 祁祁伤豳歌，萋萋感楚吟。 索居易永久，离群难处心。 持操岂独古，无闷徵在今。 03 — 登石门最高顶 晨策寻绝壁，夕息在山栖。 疏峰抗高馆，对岭临回溪。 长林罗户穴，积石拥阶基。 连岩觉路塞，密竹使径迷。 来人忘新术，去子惑故蹊。 活活夕流驶，噭噭夜猿啼。 沈冥岂别理，守道自不携。 心契九秋𠏉，目玩三春荑。 居常以待终，处顺故安排。 惜无同怀客，共登青云梯。 04 — 游赤石进帆海 首夏犹清和，芳草亦未歇。 水宿淹晨暮，阴霞屡兴没。 周览倦瀛壖，况乃陵穷发。 川后时安流，天吴静不发。 扬帆采石华，挂席拾海月。 溟涨无端倪，虚舟有超越。 仲连轻齐组，子牟眷魏阙。 矜名道不足，适己物可忽。 请附任公言，终然谢天伐。 05 — 过白岸亭 拂衣遵沙垣，缓步入蓬屋。 近涧涓密石，远山映疏木。 空翠难强名，渔钓易为曲。 援萝临青崖，春心自相属。 交交止栩黄，呦呦食萍鹿。 伤彼人百哀，嘉尔承筐乐。 荣悴迭去来，穷通成休戚。 未若长疏散，万事恒抱朴。 

色浮双阙近，春入九门深。 北京时间：6月8日 22:00 本期主持：sachi ▲&nbsp;明 仇英 觀榜圖 局部 台北故宫 大历十四年。侍郎潘炎试。 赋得花发上林。 01 — 独孤授 上苑韶容早，芳菲正吐花。 无言向春日，闲笑任年华。 润色笼轻霭，晴光艳晚霞。 影连千户竹，香散万人家。 幸绕楼台近，仍怀雨露赊。 愿君垂采摘，不使落风沙。 02 — 周渭 灼灼花凝雪，春来发上林。 向风初散蕊，垂叶欲成阴。 人过香随远，烟晴色自深。 净时空结雾，疏处未藏禽。 菶茸何年值，间关几日吟。 一枝如可冀，不负折芳心。 03 — 窦常 上苑晓沈沈，花枝乱缀阴。 色浮双阙近，春入九门深。 向暖风初扇，馀寒雪尚侵。 艳回秦女目，愁处越人心。 绕绕时萦蝶，关关乍引禽。 宁知幽谷羽，一举欲依林。 04 — 王表 御苑春何早，繁花已绣林。 笑迎明主仗，香拂美人簪。 地接楼台近，天垂雨露深。 晴光来戏蝶，夕景动栖禽。 欲托凌云势，先开捧日心。 方知桃李树，从此别成阴。 05 — 王储 东陆和风至，先开上苑花。 秾枝藏宿鸟，香蕊拂行车。 散白怜晴日，舒红爱晚霞。 桃间留御马，梅处入胡笳。 城郭连增媚，楼台映转华。 岂同幽谷草，春至发犹赊。 06 — 侯冽 花发三阳盛，香飘五柞深。 素晖云积苑，红彩绣张林。 落水随鱼戏，摇风映鸟吟。 琼楼出高艳，玉辇驻浓阴。 乱蝶枝开影，繁蜂蕊上音。 鲜芳盈禁籞，布泽荷天心。 

青山一道同云雨。明月何曾是两乡。 北京时间：6月7日 22:00 本期主持：Chen “&nbsp;梦回高考！一起来做真题！” ▲&nbsp;明 仇英 觀榜圖 局部 台北故宫 01&nbsp;全国甲卷 〖2020〗甘肃、青海、内蒙古、黑龙江、 吉林、宁夏、新疆、陕西 读史&nbsp; 王安石 自古功名亦苦辛，行藏终欲付何人。 当时黮闇犹承误，末俗纷纭更乱真。 糟粕所传非粹美，丹青难写是精神。 区区岂尽高贤意，独守千秋纸上尘。 02&nbsp;全国乙卷 〖2021〗河南、山西、江西、安徽 鹊桥仙·赠鹭鸶 辛弃疾&nbsp; 溪边白鹭。来吾告汝。溪里鱼儿堪数。 主人怜汝汝怜鱼，要物我、欣然一处。 白沙远浦。青泥别渚。剩有虾跳鳅舞。 任君飞去饱时来，看头上、风吹一缕。 03&nbsp;全国丙卷 〖2020〗云南、广西、贵州、四川、西藏 苦笋&nbsp; 陆游 藜藿盘中忽眼明，骈头脱襁白玉婴。 极知耿介种性别，苦节乃与生俱生。 我见魏徵殊媚妩，约束儿童勿多取。 人才自古要养成，放使干霄战风雨。 04&nbsp;新高考I卷 〖2021〗山东、湖北、河北、 福建、江苏、广东、湖南 寄江州白司马&nbsp; 杨巨源 江州司马平安否，惠远东林住得无。 湓浦曾闻似衣带，庐峰见说胜香炉。 题诗岁晏离鸿断，望阙天遥病鹤孤。 莫谩拘牵雨花社，青云依旧是前途。 05&nbsp;新高考I卷 〖2021〗山东、湖北、河北、 福建、江苏、广东、湖南 四言赠兄秀才入军诗 嵇康 息徒兰圃，秣马华山。 流磻平皋，垂纶长川。 目送归鸿，手挥五弦。 俯仰自得，游心太玄。 嘉彼钓叟，得鱼忘筌。 郢人逝矣，谁与尽言。 嵇康诗有“目送归鸿，手挥五弦”一句，顾恺之说画“手挥五弦易，目送归鸿难”。请结合材料，谈谈你对此的理解。 06&nbsp;新高考II卷 〖2021〗辽宁、海南、重庆 示儿子&nbsp; 陆游 父子扶携返故乡，欣然击壤咏陶唐。 墓前自誓宁非隘，泽畔行吟未免狂。 雨润北窗看洗竹，霜清南陌课劙桑。 秋毫何者非君赐，回首修门敢遽忘。 07&nbsp;北京卷 〖2021〗 和陶归园田居六首 其一&nbsp;&nbsp; 苏轼 环州多白水，际海皆苍山。 以彼无尽景，寓我有限年。 东家著孔丘，西家著颜渊。 市为不二价，农为不争田。 周公与管蔡，恨不茅三间。 我饱一饭足，薇蕨补食前。 门生馈薪米，救我厨无烟。 斗酒与只鸡，酣歌饯华颠。 禽鱼岂知道，我适物自闲。 悠悠未必尔，聊乐我所然。 08&nbsp;天津卷 〖2020〗 纪村事&nbsp; 韦庄 绿蔓映双扉，循墙一径微。 雨多庭果烂，稻熟渚禽肥。 酿酒迎新社，遥砧送暮晖。 数声牛上笛，何处饷田归。 09&nbsp;上海卷 〖2020〗 夜泊/野寺/山行/江上&nbsp;&nbsp; 孔仲武 万里长江一叶舟，客心萧索已惊秋。 乱霞影照山根寺，落日光翻水面楼。 浅浦耀金知跃鲤，前滩点雪见栖鸥。 少年壮气悲寥廓，未忍沧江下钓钩。 10&nbsp;浙江卷 〖2020〗 秋江送别二首 其二&nbsp; 王勃 归舟归骑俨成行，江南江北互相望。 谁谓波澜才一水，已觉山川是两乡。 送柴侍御&nbsp; 王昌龄 流水通波接武冈，送君不觉有离伤。 青山一道同云雨，明月何曾是两乡。 11&nbsp;台湾学测 2021年1月22日 武陵春·春晚&nbsp; 李清照 风住尘香花已尽，日晚倦梳头。 物是人非事事休，欲语泪先流。 闻说双溪春尚好，也拟泛轻舟。 只恐双溪舴艋舟，载不动、许多愁。 【附送】 1、香港高中毕业考 DSE考试&nbsp; 2020年11月6日 考试范围共6首: 王維《山居秋暝》, 李白《月下獨酌·其一》, 杜甫《登樓》,&nbsp; 蘇軾《念奴嬌·赤壁懷古》, 李清照《聲聲慢·秋情》, 辛棄疾《青玉案·元夕》 考题为《念奴嬌·赤壁懷古》 2、新加坡O-Level中学毕业考试 2021年5-6月 考试范围共15首: 《诗经·关雎》, 《古诗十九首·迢迢牵牛星》, 《木兰辞》, 王勃《送杜少府之任蜀州》, 王昌龄《从军行·青海长云暗雪山》, 孟浩然《过故人庄》, 杜甫《闻官军收河南河北》, 李白《渡荆门送别》, 韦应物《滁州西涧》, 杜牧《赠别·多情却似总无情》, 李煜《虞美人·春花秋月何时了》, 苏轼《水调歌头·明月几时有》, 李清照《如梦令·昨夜雨疏风骤》, 辛弃疾《破阵子·醉里挑灯看剑》, 马致远《天净沙·秋思》. 

不持光谢水，翻将影学冰。 转载/合作/联系club/成为moderater请在公众号后台留言。Club/ins二维码请见文末。欢迎加入：） 北京时间：6月6日 22:00 本期主持：天仪 ▲ 題圖 宋徽宗 寫生 01 — 久客临海有怀 天涯非日观，地屺望星楼。 练光摇乱马，剑气上连牛。 草湿姑苏夕，叶下洞庭秋。 欲知凄断意，江上涉安流。 02 — 秋日送尹大赴京 挂瓢余隐舜，负鼎尔干汤。 竹叶离樽满，桃花别路长。 低河耿秋色，落月抱寒光。 素书如可嗣，幽谷伫宾行。 03 — 送郑少府入辽共赋侠客远从戎 边烽警榆塞，侠客度桑干。 柳叶开银镝，桃花照玉鞍。 满月临弓影，连星入剑端。 不学燕丹客，空歌易水寒。 04 — 送费六还蜀 星楼望蜀道，月峡指吴门。 万行流别泪，九折切惊魂。 雪影含花落，云阴带叶昏。 还愁三径晚，独对一清尊。 05 — 送宋五之问得凉字 愿言游泗水，支离去二漳。 道术君所笃，筌蹄余自忘。 雪威侵竹冷，秋爽带池凉。 欲验离襟切，岐路在他乡。 06 — 冬日野望 故人无与晤，安步陟山椒。 野静连云卷，川明断雾销。 灵岩闻晓籁，洞浦涨秋潮。 三江归望断，千里故乡遥。 劳歌徒自奏，客魂谁为招。 07 — 咏镜 写月无芳桂，照日有花菱。 不持光谢水，翻将影学冰。 08 — 在狱咏蝉 &nbsp;&nbsp;&nbsp;&nbsp;余禁所禁垣西，是法厅事也，有古槐数株焉。虽生意可知，同殷仲文之古树；而听讼斯在，即周召伯之甘棠，每至夕照低阴，秋蝉疏引，发声幽息，有切尝闻，岂人心异于曩时，将虫响悲于前听？嗟乎，声以动容，德以象贤。故洁其身也，禀君子达人之高行；蜕其皮也，有仙都羽化之灵姿。候时而来，顺阴阳之数；应节为变，审藏用之机。有目斯开，不以道昏而昧其视；有翼自薄，不以俗厚而易其真。吟乔树之微风，韵姿天纵；饮高秋之坠露，清畏人知。仆失路艰虞，遭时徽纆。不哀伤而自怨，未摇落而先衰。闻蟪蛄之流声，悟平反之已奏；见螳螂之抱影，怯危机之未安。感而缀诗，贻诸知己。庶情沿物应，哀弱羽之飘零；道寄人知，悯余声之寂寞。非谓文墨，取代幽忧云尔。 西陆蝉声唱，南冠客思深。 不堪玄鬓影，来对白头吟。 露重飞难进，风多响易沉。 无人信高洁，谁为表予心。 

清香和宿雨，佳色出晴烟。 按语版权所属，转载/合作/联系club/成为moderater请在公众号后台留言。Club/群聊/ins二维码请见文末。欢迎加入：） 北京时间：6月5日 22:00 本期主持：Lulu 康熙十二月令花卉杯（以下简称“花神杯”）的诞生依托两个先决条件，一是康熙45年成书的《全唐诗》与47年汪灏等人改编扩充的植物学巨作《广群芳谱》，为诗花组合奠定了理论基础；二是第二任督陶官郎廷极的烧造才华，其对明宣德、成华青花、白釉的执着复现无疑给胎薄体轻，造型俊秀的花神杯打下了技术基础。十二花神杯灵感源自花朝节，以花喻人，一花一诗，大部分诗歌取自《全唐诗》，诗末辅以青花篆书“赏”字印款。花神杯乃清代官窑瓷器中首次集诗、书、画、印于一体的创作，可谓康熙王朝瓷器发展的顶峰之作。 春有花朝迎花神，夏于芒种饯诸君。芒种揭开了夏日的篇章，今日不妨藉此花神杯一窥古人的情趣意蕴，为春之花神饯别！ ps：《全唐诗》经多次修订，今版诗文或与康熙时期略有出入，以下文本与杯诗不同者，请见谅。本期读诗活动以《全唐诗》文本为准。 ▲&nbsp;题图：宋 赵佶 五色鹦鹉图 （局部） [图片评论] ▲&nbsp;Lot 5017｜清康熙五彩十二月花神杯 「大清康熙年制」款尺寸：直径6.5 - 6.8cm×12来源： 香港徐展堂先生「在望山庄」旧藏 纽约苏富比，1997年9月23日，编号348，成交价：USD 706,500 北美十面灵璧山居收藏，编号EK8 起拍价：RMB&nbsp; 20,000,000 落槌价：RMB 115,500,000成交价：RMB 132,825,000 01 迎春花 [图片评论] [图片评论] 《玩迎春花赠杨郎中》 白居易 《全唐诗》卷448-61 金英翠萼带春寒，黄色花中有几般。 恁君与向游人道，莫作蔓菁花眼看。 02 杏花 [图片评论] [图片评论] 《酬长孙绎蓝溪寄杏》 钱起 《全唐诗》 卷238-23 爱君蓝水上，种杏近成田。 拂径清阴合，临流彩实悬。 清香和宿雨，佳色出晴烟。 懿此倾筐赠，想知怀橘年。 芳馨来满袖，琼玖愿酬篇。 把玩情何极，云林若眼前。 03 桃花 [图片评论] [图片评论] 《桃花》&nbsp; 薛能 《全唐诗》 卷558-47 香色自天种，千年岂易逢。 开齐全未落，繁极欲相重。 冷湿朝如淡，晴干午更浓。 风光新社燕，时节旧春农。 篱落欹临竹，亭台盛间松。 乱缘堪羡蚁，深入不如蜂。 有影宜暄煦，无言自冶容。 洞连非俗世，溪静接仙踪。 子熟河应变，根盘土已封。 西王潜爱惜，东朔盗过从。 醉席眠英好，题诗恋景慵。 芳菲聊一望，何必在临邛。 4 牡丹 [图片评论] [图片评论] 《牡丹》 &nbsp;韩琮 《全唐诗》卷565-12 桃时杏日不争浓，叶帐阴成始放红。 晓艳远分金掌露，暮香深惹玉堂风。 名移兰杜千年后，贵擅笙歌百醉中。 如梦如仙忽零落，暮霞何处绿屏空。 05 石榴 [图片评论] [图片评论] 《同和咏楼前海石榴二首》 孙逖 《全唐诗》卷118-40 客自新亭郡，朝来数物华。 传君妓楼好，初落海榴花。 其二（仅作参考，不读） 露色珠帘映，香风粉壁遮。 更宜林下雨，日晚逐行车。 06&nbsp;莲 [图片评论] [图片评论] 《莲叶》 李群玉 《全唐诗》卷570-4 根是泥中玉，心承露下珠。 在君塘下种，埋没任春浦。 07 兰花 [图片评论] [图片评论] 《兰》 李峤 《全唐诗》卷60-23 虚室重招寻，忘言契断金。 英浮汉家酒，雪俪楚王琴。 广殿轻香发，高台远吹吟。 河汾应擢秀，谁肯访山阴。 08&nbsp;桂花 [图片评论] [图片评论] 《桂》 李峤 《全唐诗》卷60-34 未殖银宫里，宁移玉殿幽。 枝生无限月，花满自然秋。 侠客条为马，仙人叶作舟。 愿君期道术，攀折可淹留。 09&nbsp;菊 [图片评论] [图片评论] 《菊》 罗隐 《全唐诗》卷659-18 篱落岁云暮，数枝聊自芳。 雪裁纤蕊密，金拆小苞香。 千载白衣酒，一生青女霜。 春丛莫轻薄，彼此有行藏。 10&nbsp;月季 [图片评论] [图片评论] 出处暂不详，待考。 不随千种尽，独放一年红。 11&nbsp;梅 [图片评论] 《闻薛先辈陪大夫看早梅因寄》 许浑 《全唐诗》卷529-44 涧梅寒正发，莫信笛中吹。 素艳雪凝树，清香风满枝。 折惊山鸟散，携任野蜂随。 今日从公醉，何人倒接䍦。 12 水仙 [图片评论] [图片评论] 出处暂不详，待考。 繁体書、畫、晝比较接近，因此易误为“书”。（by Chen） 春风弄玉来清昼，夜月凌波上大堤。 [图片评论] ▲ 一月至三月 [图片评论] ▲ 四月至六月 [图片评论] ▲ 七月至九月 [图片评论] ▲&nbsp;十月至十二月 

岂非山水乡，荡漾神机清。 北京时间：6月3日 22:00 ▲ 题图&nbsp;北宋 刘松年 渭水飞熊图 01 — 初夏曲三首&nbsp;其一 铜壶方促夜，斗柄暂南回。 稍嫌单衣重，初怜北户开。 西园花已尽，新月为谁来。 02 — 学阮公体三首 其二 朔风悲老骥，秋霜动鸷禽。 出门有远道，平野多层阴。 灭没驰绝塞，振迅拂华林。 不因感衰节，安能激壮心。 03 — 秋晚题湖城驿池上亭 秋次池上馆，林塘照南荣。 尘衣纷未解，幽思浩已盈。 风莲坠故萼，露菊含晚英。 恨为一夕客，愁听晨鸡鸣。 04 — 登司马错古城 将军将（实）秦师（帅），西南奠遐服。 故垒清江上，苍烟晦（昧）乔木。 登临直萧辰，周览壮前躅。 堑平陈叶满，墉高秋蔓绿。 废井抽寒菜，毁台生鲁（稆）谷。 耕人得古器，宿雨多遗镞。 楚塞郁重叠，蛮溪纷诘曲。 留此数仞基，几人伤远（送）目。 05 — 秋江早发 轻阴迎晓日，霞霁秋江明。 草树含远思，襟怀有馀清。 凝睇万象起，郎吟孤愤平。 渚鸿未矫翼，而我已遐征。 因思市朝人，方听晨鸡鸣。 昏昏恋衾枕，安见元气（天地）英。 纳爽耳目变，玩奇筋骨轻。 沧洲有奇趣，浩然（荡）吾将行。 06 — 岁夜咏怀 弥年不得意，新岁又如何。 念昔同游者，而今有几多。 以闲为自在，将寿补蹉跎。 春色无情故，幽居亦见过。 07 — 酬牛相公独饮偶醉寓言见示 宫漏夜丁丁，千门闭霜月。 华堂列红烛，丝管静中发。 歌眉低有思，舞体轻无骨。 主人启酡颜，酣畅浃肌发。 犹思城外客，阡陌不可越。 春意日夕深，此欢无断绝。 08 — 酬湖州崔郎中见寄 风筝吟秋空，不肖指爪声。 高人灵府间，律吕伴咸英。 昔年与兄游，文似马长卿。 今来寄新诗，乃类陶渊明。 磨砻老益智，吟咏闲弥精。 岂非山水乡，荡漾神机清。 渚烟蕙兰动，溪雨虹蜺生。 冯君虚上舍，待余乘兴行。 09 — 晚步扬子游南塘望沙尾 淮海多夏雨，晓来天始晴。 萧条长风至，千里孤云生。 卑湿久喧浊，搴开偶虚清。 客游广陵郡，晚出临江城。 郊外绿杨阴，江中沙屿明。 归帆翳尽日，去棹闻遗声。 乡国殊渺漫，羁心目悬旌。 悠然京华意，怅望怀远程。 薄暮大山上，翩翩双鸟征。 

平芜尽处是春山，行人更在春山外。 转载/合作/联系club/成为moderater请在公众号后台留言。Club/群聊/ins二维码请见文末。欢迎加入：） 北京时间：6月1日 22:00 ps：繁体应作“歐陽脩”，但由于网站标题字体库不全，此处以“修”代替，见谅。 ▲ 题图&nbsp;宋 梁楷 柳溪卧笛图 01 — 七交七首 其七 自叙 余本漫浪者，兹亦漫为官。 胡然类鸱夷，托载随车辕。 时士不俛眉，默默谁与言。 赖有洛中俊，日许相跻攀。 饮德醉醇酎，袭馨佩春兰。 平时罢军檄，文酒聊相欢。 02 — 临江仙 其一 柳外轻雷池上雨， 雨声滴碎荷声。 小楼西角断虹明。 阑干倚处，待得月华生。 燕子飞来窥画栋， 玉钩垂下帘旌。 凉波不动簟纹平。 水精双枕，畔有堕钗横。 03 — 踏莎行 候馆梅残，溪桥柳细， 草薰风暖摇征辔。 离愁渐远渐无穷， 迢迢不断如春水。 寸寸柔肠，盈盈粉泪， 楼高莫近危栏倚。 平芜尽处是春山， 行人更在春山外。 04 — 晚泊岳阳 卧闻岳阳城里钟，系舟岳阳城下树。 正见空江明月来，云水苍茫失江路。 夜深江月弄清辉，水上人歌月下归。 一阕声长听不尽，轻舟短楫去如飞。 05 — 戏答元珍 春风疑不到天涯，二月山城未见花。 残雪压枝犹有橘，冻雷惊笋欲抽芽。 夜闻归雁生乡思，病入新年感物华。 曾是洛阳花下客，野芳虽晚不须嗟。 06 — 春日西湖寄谢法曹歌 西湖春色归，春水绿于染。 群芳烂不收，东风落如糁。 参军春思乱如云，白发题诗愁送春。 遥知湖上一樽酒，能忆天涯万里人。 万里思春（君）尚有情，忽逢春至客心惊。 雪消门外千山绿，花发江边二月晴。 少年把酒逢春色，今日逢春头已白。 异乡物态与人殊，惟有东风旧相识。 07 — 临江仙 其二 记得金銮同唱第，春风上国繁华。 如今薄宦老天涯， 十年歧路，空负曲江花。 闻说阆山通阆苑，楼高不见君家。 孤城寒日等闲斜， 离愁难尽，红树远连霞。 08 — 采桑子 其三 画船载酒西湖好，急管繁弦。 玉盏催传，稳泛平波任醉眠。 行云却在行舟下，空水澄鲜。 俯仰流连，疑是湖中别有天。 09 — 朝中措 送刘仲原甫出守维扬 平山阑槛倚晴空。山色有无中。 手种堂前垂柳，别来几度春风。 文章太守，挥毫万字，一饮千钟。 行乐直须年少，尊前看取衰翁。 

忠义夙章。威略兼举。渊乎若仁。悠然似道。参考⽂献《魏书》卷14本传 《北史》卷15本传 《洛阳伽蓝记》卷1永宁寺条 赵超：《汉魏南北朝墓志汇编》，天津古籍出版社，276⻚。 张金龙：《北魏政治史》册9，第七章（1.1鲜于惰礼⼀葛荣部），⽢肃教育出版社赵兰香：北魏《元天穆墓志》考释，《中国历史⽂物》. 2010,(05) 

试灯无意思。踏雪没心情。 北京时间：5月30日 22:00 【重要声明！】局限于选诗者的个人偏好及狭窄的阅读面，本次诗单一定会挂一漏万。易安词一定不会只读这一次，如果没选到你喜欢的作品，欢迎联系club提供你满意的诗单。谢谢！ ▲ 五代 周文矩 西子浣纱图 绢本 01 — 浣溪沙 其三 （少女时） 淡荡春光寒食天，玉炉沈水袅残烟，梦回山枕隐花钿。 海燕未来人斗草，江梅已过柳生绵，黄昏疏雨湿秋千。 02 — 蝶恋花 其二 离情 （婚后） 暖雨晴风初破冻，柳眼梅腮，已觉春心动。酒意诗情谁与共，泪融残粉花钿重。 乍试夹衫金缕缝，山枕斜欹，枕损钗头凤。独抱浓愁无好梦，夜阑犹剪灯花弄。 03 — 浣溪沙 莫许杯深琥珀浓，未成沈醉意先融，疏钟已应晚来风。 瑞脑香消魂梦断，辟寒金小髻鬟松，醒时空对烛花红。 04 — 蝶恋花 其一 泪湿罗衣脂粉满，四叠阳关，唱到千千遍。人道山长山又断，潇潇微雨闻孤馆。 惜别伤离方寸乱，忘了临行，酒盏深和浅，好把音书凭过雁，东莱不似蓬莱远。 05 — 小重山 春到长门春草青，红梅些子破，未开匀。碧云笼碾玉成尘，留晓梦，惊破一瓯春。 花影压重门，疏帘铺淡月，好黄昏。二年三度负东君，归来也，著意过今春。 06 — 南歌子 天上星河转，人间帘幕垂。凉生枕簟泪痕滋，起解罗衣聊问、夜何其。 翠贴莲蓬小，金销藕叶稀。旧时天气旧时衣，只有情怀不似、旧家时。 07 — 菩萨蛮 其二 归鸿声断残云碧，背窗雪落炉烟直。烛底凤钗明，钗头人胜轻。 角声催晓漏，曙色回牛斗。春意看花难，西风留旧寒。 08 — 念奴娇 萧条庭院，又斜风细雨，重门须闭。宠柳娇花寒食近，种种恼人天气。险韵诗成，扶头酒醒，别是闲滋味。征鸿过尽，万千心事难寄。 楼上几日春寒，帘垂四面，玉栏干慵倚。被冷香消新梦觉，不许愁人不起。清露晨流，新桐初引，多少游春意！日高烟敛，更看今日晴未。 09 — 孤雁儿 藤床纸帐朝眠起，说不尽无佳思。沈香断续玉炉寒，伴我情怀如水，笛声三弄，梅心惊破，多少春情意。 小风疏雨萧萧地，又催下千行泪，吹箫人去玉楼空，肠断与谁同倚，一枝折得，人间天上，没个人堪寄。 10 — 添字丑奴儿 窗前谁种芭蕉树。阴满中庭。阴满中庭，叶叶心心、舒卷有馀情。 伤心枕上三更雨，点滴霖霪。点滴霖霪，愁损北人、不惯起来听。 11 — 临江仙 欧阳公作《蝶恋花》，有“深深深几许”之句，予酷爱之。用其语作“庭院深深”数阙，其声即旧《临江仙》也。 庭院深深深几许，云窗雾阁常扃，柳梢梅萼渐分明，春归秣陵树，人老建康城。 感月吟风多少事，如今老去无成，谁怜憔悴更凋零，试灯无意思，踏雪没心情。 12 — 如梦令 谁伴明窗独坐，我共影儿俩个。 灯尽欲眠时，影也把人抛躲。 无那，无那，好个凄凉的我。 13 — 摊破浣溪沙 其二 （晚年） 病起萧萧两鬓华，卧看残月上窗纱。豆蔻连梢煎熟水，莫分茶。 枕上诗书闲处好，门前风景雨来佳，终日向人多酝藉，木犀花。 

人间有味是清欢。 北京时间：5月29日 22:00 【重要声明！】局限于选诗者的个人偏好及狭窄的阅读面，本次诗单一定会挂一漏万。东坡词一定不会只读这一次，如果没选到你喜欢的作品，欢迎联系club提供你满意的诗单。谢谢！ ▲&nbsp;北宋 赵佶 桃鸠图 绢本 01 — 行香子·过七里濑 熙宁六年 一叶舟轻，双桨鸿惊。水天清、影湛波平。鱼翻藻鉴，鹭点烟汀。过沙溪急，霜溪冷，月溪明。 重重似画，曲曲如屏。算当年、虚老严陵。君臣一梦，今古空名。但远山长，云山乱，晓山青。 02 — 临江仙·夜归临皋 元丰五年 夜饮东坡醒复醉，归来仿佛三更。家童鼻息已雷鸣。敲门都不应，倚杖听江声。 长恨此身非我有，何时忘却营营？夜阑风静縠纹平。小舟从此逝，江海寄余生。 03 — 水调歌头·快哉亭作 元丰六年 落日绣帘卷，亭下水连空。知君为我新作，窗户湿青红。长记平山堂上，欹枕江南烟雨，杳杳没孤鸿。认得醉翁语，山色有无中。 一千顷，都镜净，倒碧峰。忽然浪起，掀舞一叶白头翁。堪笑兰台公子，未解庄生天籁，刚道有雌雄。一点浩然气，千里快哉风。 04 — 行香子·病起小集 元丰六年 昨夜霜风，先入梧桐。浑无处、回避衰容。问公何事，不语书空。但一回醉，一回病，一回慵。 朝来庭下，光阴如箭，似无言、有意伤侬。都将万事，付与千钟。任酒花白，眼花乱，烛花红。 05 — 阮郎归·初夏 元丰七年 绿槐高柳咽新蝉，薰风初入弦。碧纱窗下水沈烟，棋声惊昼眠。 微雨过，小荷翻，榴花开欲然。玉盆纤手弄清泉，琼珠碎却圆。 06 — 浣溪沙 元丰七年 元丰七年十二月二十四日，从泗州刘倩叔游南山 细雨斜风作晓寒，淡烟疏柳媚晴滩。入淮清洛渐漫漫。 雪沫乳花浮午盏，蓼茸蒿笋试春盘。人间有味是清欢。 07 — 渔父四首 元丰七年 其一 渔父饮，谁家去，鱼蟹一时分付。 酒无多少醉为期，彼此不论钱数。 其二 渔父醉，蓑衣舞，醉里却寻归路。 轻舟短棹任斜横，醒后不知何处。 其三 渔父醒，春江午，梦断落花飞絮。 酒醒还醉醉还醒，一笑人间今古。 其四 渔父笑，轻鸥举，漠漠一江风雨。 江边骑马是官人，借我孤舟南渡。 08 — 满庭芳 元丰年间 蜗角虚名，蝇头微利，算来著甚干忙。事皆前定，谁弱又谁强。且趁闲身未老，尽放我、些子疏狂。百年里，浑教是醉，三万六千场。 思量。能几许，忧愁风雨，一半相妨，又何须，抵死说短论长。幸对清风皓月，苔茵展、云幕高张。江南好，千钟美酒，一曲满庭芳。 09 — 临江仙·送钱穆父 元祐六年 一别都门三改火，天涯踏尽红尘。依然一笑作春温。无波真古井，有节是秋筠。 惆怅孤帆连夜发，送行淡月微云。尊前不用翠眉颦。人生如逆旅，我亦是行人。 10 — 行香子·述怀 元祐年间 清夜无尘，月色如银。酒斟时、须满十分。浮名浮利，虚苦劳神。叹隙中驹，石中火，梦中身。 虽抱文章，开口谁亲。且陶陶、乐尽天真。几时归去，作个闲人。对一张琴，一壶酒，一溪云。 

何处生春早，春生半睡中。 按语版权所属，转载/合作/联系club/成为moderater请在公众号后台留言。 北京时间：5月28日 22:00 本期主持：Terry Terry按 人生幾何？離闊如此 元稹生平：可见《旧唐书·元稹本传》着有《元氏长庆集》六十卷丶《小集》十卷，其集与居易同名长庆，今编诗二十八卷。全唐诗/卷396至卷423丶乐府诗集097卷丶和王侍郎酬广宣上人观放榜後相贺 元稹生於大历十四年（779年－831年），字微之，河南府河南县（今河南省洛阳市）人，拓跋什翼犍第八子彭城王拓跋力真的後代，隋朝兵部尚书丶益州总管长史丶平昌郡公元岩六世孙。父元宽，母郑氏。早年和白居易共同提倡「新乐府」，和白居易并称「元白」，李肇《唐国史补》卷下：「元和以後............学浅切於白居易，学淫靡於元稹，俱名为元和体。」 擅长艳诗和悼亡诗，情真意挚颇感人，陈寅恪《元白诗笺证稿》说「实非寻常游戏之偶作，乃心仪浣花草堂之巨制，而为元和体之上乘，且可视作此类诗最佳之代表者也」。 元和六年（811年）为谋求仕进，依附藩镇严绶和监军宦官崔潭峻，为时论所鄙。元和十四年（819年）穆宗即位初大赦，崔潭峻推荐升为库部郎中兼「知制诰」，参与诏书草拟。长庆元年（821年）任中书舍人丶翰林学士承旨，为朝臣轻视。一日中书省同僚一起食瓜，武儒衡一面挥扇驱蝇，一面斥叱：「适从何处来，而遽集於此！」 821年十月，裴度上表抨击稹出为工部侍郎。长庆二年（822年）和裴度同拜同平章事为宰相，後与李逢吉倾轧，出为同州刺史，改浙东观察使。大和三年（829年）为尚书左丞，又出为武昌军节度使，太和五年病逝於镇。赠尚书右仆射。 元配韦丛，韦夏卿女，年27岁病卒。元稹24岁时娶20岁的世家名门闺秀韦丛，31岁韦丛因病去世，元稹悲伤为亡妻写系列悼亡诗，其中「曾经沧海难为水，除却巫山不是云」被视为专情千古句。然同年邂逅薛涛(梓州，今四川三台县），元稹回长安後曾寄诗薛涛，一段风花雪月，两年後江陵府纳妾安仙嫔，三年後娶继室裴淑。 元曲《西厢记》最早也来自元稹传奇《会真记》（又名《莺莺传》），张生在「有僧舍曰普救寺」中，和「天之所命尤物」名「崔莺莺」邂逅，但「始乱之，终弃之」。後考证崔莺莺原型可能是其姨表妹，张生原型可能就是元稹或其表兄弟。 ▲&nbsp;宋 李迪 雪树寒禽图 绢本 （局部） 01 — 生春二十首之十五 何处生春早？春生半睡中。 见灯如见雾，闻雨似闻风。 开眼犹残梦，抬身便恐融。 却成双翅蝶，还绕庳花丛。 02 — 杏园 浩浩长安车马尘，狂风吹送每年春。 门前本是虚空界，何事栽花误世人。 03 — 寻西明寺僧不在 春来日日到西林，飞锡经行不可寻。 莲池旧是无波水，莫逐狂风起浪心。 04 — 羡醉 绮陌高楼竞醉眠，共期憔悴不相怜。 也应自有寻春日，虚度而今正少年。 05 — 使东川&nbsp;江花落 日暮嘉陵江水东，梨花万片逐江风。 江花何处最肠断，半落江流半在空。 06 — 折枝花赠行 樱桃花下送君时，一寸春心逐折枝。 别後相思最多处，千株万片绕林垂。 07 — 早春寻李校书 款款春风澹澹云，柳枝低作翠栊帬。 梅含鸡舌兼红气，江弄琼花散绿纹。 带雾山莺啼尚小，穿沙芦笋叶缠分。 今朝何事偏相觅，撩乱芳情最是君。 08 — 寄庾敬休 小来同在曲江头，不省春时不共游。 今日江风好暄暖，可怜春尽古湘州。 09 — 花栽二首之一 买得山花一两栽，离乡别土易摧颓。 欲知北客居南意，看取南花北地来。 10 — 嘉陵水 古时应是山头水，自古流来江路深。 若使江流会人意，也应知我远来心。 11 — 酬知退 终须修到无修处，闻尽声闻始不闻。 莫着妄心销彼我，我心无我亦无君。 12 — 听妻弹别鹤操 别鹤声声怨夜弦，闻君此奏欲潸然。 商瞿五十知无子，更付琴书与仲宣。 13 — 重赠 休遣玲珑唱我诗，我诗多是别君词。 明朝又向江头别，月落潮平是去时。 14 — 南家桃 南家桃树深红色，日照露光看不得。 树小花狂风易吹，一夜风吹满墙北。 离人自有经时别，眼前落花心叹息。 更待明年花满枝，一年迢递空相忆。 15 — 梦昔时 闲窗结幽梦，此梦谁人知。 夜半初得处，天明临去时。 山川已久隔，云雨两无期。 何事来相感，又成新别离。 16 — 寄旧诗与薛涛，因成长句 诗篇调态人皆有，细腻风光我独知。 月夜咏花怜暗澹，雨朝题柳为欹垂。 长教碧玉藏深处，总向红笺写自随。 老大不能收拾得，与君闲似好男儿。 其他推荐： 江陵三梦丶哭小女降真丶酬友封话旧叙怀十二韵丶月三十韵丶缘路丶别岭南熊判官丶定僧丶酬孝甫见赠十首丶胡旋女(乐府诗集) 

孤琴在幽匣，时迸断弦声。 按语版权所属，转载/合作/联系club/成为moderater请在公众号后台留言。 北京时间：5月27日 22:00 本期主持：Terry Terry按 人生幾何？離闊如此 元稹生平：可见《旧唐书·元稹本传》着有《元氏长庆集》六十卷丶《小集》十卷，其集与居易同名长庆，今编诗二十八卷。全唐诗/卷396至卷423丶乐府诗集097卷丶和王侍郎酬广宣上人观放榜後相贺 元稹生於大历十四年（779年－831年），字微之，河南府河南县（今河南省洛阳市）人，拓跋什翼犍第八子彭城王拓跋力真的後代，隋朝兵部尚书丶益州总管长史丶平昌郡公元岩六世孙。父元宽，母郑氏。早年和白居易共同提倡「新乐府」，和白居易并称「元白」，李肇《唐国史补》卷下：「元和以後............学浅切於白居易，学淫靡於元稹，俱名为元和体。」 擅长艳诗和悼亡诗，情真意挚颇感人，陈寅恪《元白诗笺证稿》说「实非寻常游戏之偶作，乃心仪浣花草堂之巨制，而为元和体之上乘，且可视作此类诗最佳之代表者也」。 元和六年（811年）为谋求仕进，依附藩镇严绶和监军宦官崔潭峻，为时论所鄙。元和十四年（819年）穆宗即位初大赦，崔潭峻推荐升为库部郎中兼「知制诰」，参与诏书草拟。长庆元年（821年）任中书舍人丶翰林学士承旨，为朝臣轻视。一日中书省同僚一起食瓜，武儒衡一面挥扇驱蝇，一面斥叱：「适从何处来，而遽集於此！」 821年十月，裴度上表抨击稹出为工部侍郎。长庆二年（822年）和裴度同拜同平章事为宰相，後与李逢吉倾轧，出为同州刺史，改浙东观察使。大和三年（829年）为尚书左丞，又出为武昌军节度使，太和五年病逝於镇。赠尚书右仆射。 元配韦丛，韦夏卿女，年27岁病卒。元稹24岁时娶20岁的世家名门闺秀韦丛，31岁韦丛因病去世，元稹悲伤为亡妻写系列悼亡诗，其中「曾经沧海难为水，除却巫山不是云」被视为专情千古句。然同年邂逅薛涛(梓州，今四川三台县），元稹回长安後曾寄诗薛涛，一段风花雪月，两年後江陵府纳妾安仙嫔，三年後娶继室裴淑。 元曲《西厢记》最早也来自元稹传奇《会真记》（又名《莺莺传》），张生在「有僧舍曰普救寺」中，和「天之所命尤物」名「崔莺莺」邂逅，但「始乱之，终弃之」。後考证崔莺莺原型可能是其姨表妹，张生原型可能就是元稹或其表兄弟。 ▲&nbsp;宋 李迪 雪树寒禽图 绢本 （局部） 01 — 春蝉 我自东归日，厌苦春鸠声。 作诗怜化工，不遣春蝉生。 及来商山道，山深气不平。 春秋两相似，虫豸百种鸣。 风松不成韵，蜩螗沸如羹。 岂无朝阳凤，羞於微物争。 安得天上雨，奔浑河海倾。 荡涤反时气，然後好晴明。 02 — 芳树 芳树已寥落，孤英尤可嘉。 可怜团团叶，盖覆深深花。 游蜂竞钻刺，斗雀亦纷拏。 天生细碎物，不爱好光华。 非无歼殄法，念尔有生涯。 春雷一声发，惊燕亦惊蛇。 清池养神蔡，已复长虾蟆。 雨露贵平施，吾其春草芽。 03 — 与杨十二丶李三早入永寿寺看牡丹 晓入白莲宫，琉璃花界净。 开敷多喻草，凌乱被幽径。 压砌锦地铺，当霞日轮映。 蝶舞香暂飘，蜂牵蕊难正。 笼处彩云合，露湛红珠莹。 结叶影自交，摇风光不定。 繁华有时节，安得保全盛。 色见尽浮荣，希君了真性。 04 — 分流水 古时愁别泪，滴作分流水。 日夜东西流，分流几千里。 通塞两不见，波澜各自起。 与君相背飞，去去心如此。 05 — 送王十一南行 夏水漾天末，晚暘依岸村。 风调乌尾劲，眷恋馀芳尊。 解袂方瞬息，征帆已翩翻。 江豚涌高浪，枫树摇去魂。 远戍宗侣泊，暮烟洲渚昏。 离心讵几许，骤若移寒温。 此别信非久，胡为坐忧烦。 我留石难转，君泛云无根。 万里湖南月，三声山上猿。 从兹耿幽梦，夜夜湘与沅。 06 — 解秋十首之八 春非我独春，秋非我独秋。 岂念百草死，但念霜满头。 头白古所同，胡为坐烦忧。 茫茫百年内，处身良未休。 07 — 夜闲 感极都无梦，魂销转易惊。 风帘半钩落，秋月满床明。 怅望临阶坐，沉吟绕树行。 孤琴在幽匣，时迸断弦声。 08 — 遣悲怀三首 其三 闲坐悲君亦自悲，百年都是几多时？ 邓攸无子寻知命，潘岳悼亡犹费词。 同穴窅冥何所望？他生缘会更难期。 惟将终夜长开眼，报答平生未展眉。 09 — 妻满月日相唁 十月辛勤一月悲，今朝相见泪淋漓。 狂风落尽莫惆怅，犹胜因花压折枝。 10 — 太行路 太行之路能摧车，若比人心是坦途。 巫峡之水能覆舟，若比人心是安流。 人心好恶苦不常，好生毛羽恶成疮。 与君结发未五载，忽从牛女为参商。 古称色衰相弃背，当时美人犹怨悔， 何况如今鸾镜中，妾颜未改君心改。 为君薰衣裳，君闻兰麝不馨香。 为君事容饰，君看金翠无颜色。 11 — 赋得雨後花 红芳怜静色，深与雨相宜。 馀滴下纤蕊，残珠堕细枝。 浣花江上思，啼粉镜中窥。 念此低回久，风光幸一吹。 12 — 夜合 绮树满朝阳，融融有露光。 雨多疑濯锦，风散似分妆。 叶密烟蒙火，枝低绣拂墙。 更怜当暑见，留咏日偏长。 13 — 湘南登临湘楼 高处望潇湘，花时万井香。 雨馀怜日嫩，岁闺觉春长。 霞刹分危榜，烟波透远光。 情知楼上好，不是仲宣乡。 14 — 水上寄乐天 眼前明月水，先入汉江流。 汉水流江海，西江过庾楼。 庾楼今夜月，君岂在楼头。 万一楼头望，还应望我愁。 其他推荐： 江陵三梦丶哭小女降真丶酬友封话旧叙怀十二韵丶月三十韵丶缘路丶别岭南熊判官丶定僧丶酬孝甫见赠十首丶胡旋女(乐府诗集) 

后皇嘉树，橘徕服兮。 北京时间：5月21日 22:00 主持人：天仪 ▲&nbsp;题图 “和屈原绑定的橘子”——来自luluの脑洞 后皇嘉树，橘徕服兮。 受命不迁，生南国兮。&nbsp;深固难徙，更壹志兮。 绿叶素荣，纷其可喜兮。&nbsp;曾枝剡棘，圜果抟兮。 青黄杂糅，文章烂兮。&nbsp;精色内白，类任道兮。 纷缊宜脩，姱而不丑兮。&nbsp;嗟尔幼志，有以异兮。 独立不迁，岂不可喜兮？&nbsp;深固难徙，廓其无求兮。 苏世独立，横而不流兮。&nbsp;闭心自慎，终不失过兮。 秉德无私，参天地兮。&nbsp;愿岁并谢，与长友兮。 淑离不淫，梗其有理兮。&nbsp; 年岁虽少，可师长兮。 行比伯夷，置以为像兮。 

郎见欲采我，我心欲怀莲。 北京时间：5月20日 22:00 ▲&nbsp;北宋&nbsp; 法常 水墨写生图 局部 01 — 高堂不作壁，招取四面风。 吹欢罗裳开，动侬含笑容。 02 — 反覆华簟上，屏帐了不施。 郎君未可前，等我整容仪。 03 — 开春初无欢，秋冬更增凄。 共戏炎暑月，还觉两情谐。 04 — 春别犹春恋，夏还情更久。 罗帐为谁褰，双枕何时有？ 05 — 叠扇放床上，企想远风来。 轻袖拂华妆，窈窕登高台。 06 — 含桃已中食，郎赠合欢扇。 深感同心意，兰室期相见。 07 — 田蚕事已毕，思妇犹苦身。 当暑理絺服，持寄与行人。 ‍08 — 朝登凉台上，夕宿兰池里。 乘风（月）采芙蓉，夜夜得莲子。 09 — 暑盛静无风，夏云薄暮起。 携手密叶下，浮瓜沉朱李。 10 — 郁蒸仲暑月，长啸北（出）湖边。 芙蓉始结叶，花艳未成莲。 11 — 适见戴青幡，三春已复倾。 林鹊改初调，林中夏蝉鸣。 12 — 春桃初发红，惜色恐侬擿。 朱夏花落去，谁复相寻觅。 13 — 昔别春风起，今还夏云浮。 路遥日月促，非是我淹留。 14 — 青荷盖渌水，芙蓉葩红鲜。 郎见欲采我，我心欲怀莲。 15 — 四周芙蓉池，朱堂敝无壁。 珍簟镂玉床，缱绻任怀适。 16 — 赫赫盛阳月，无侬不握扇。 窈窕瑶台女，冶游戏凉殿。 17 — 春倾桑叶尽，夏开蚕务毕。 昼夜理机缚，知欲早成匹。 18 — 情知三夏熬，今日偏独甚。 香巾拂玉席，共郎登楼寝。 19 — 轻衣不重彩，飙风故不凉。 三伏何时过，许侬红粉妆。 20 — 盛暑非游节，百虑相缠绵。 泛舟芙蓉湖，散思莲子间。 

了应须自了，心不是他心。 北京时间：5月19日 22:00 本期主持：lulu ▲&nbsp;南宋 李公麟 白莲社图卷(局部)纸本 01 — 答禅者 五老峰前相遇时，两无言语只扬眉。 南宗北祖皆如此，天上人间更问谁。 山衲静披云片片，铁刀凉削鬓丝丝。 闲吟莫学汤从事，抛却袈裟负本师。 02 — 落花 朝开暮亦衰，雨打复风吹。 古屋无人处，残阳满地时。 静依青藓片，闲缀绿莎枝。 繁艳根枝在，明年向此期。 03 — &nbsp;秋江 两岸山青映，中流一棹声。 远无风浪动，正向夕阳横。 岛屿蝉分宿，沙洲客独行。 浩然心自合，何必濯吾缨。 04 — 过西塞山 空江平野流，风岛苇飕飕。 残日衔西塞，孤帆向北洲。 边鸿渡汉口，楚树出吴头。 终入高云里，身依片石休。 05 — 早梅 万木冻欲折， 孤根暖独回。 前村深雪里， 昨夜一枝开。 风递幽香出， 禽窥素艳来。 明年如应律， 先发望春台。 06 — 相和歌辞 苦寒行 冰峰撑空寒矗矗， 雪（一作云）凝水冻埋海陆。 杀物之性，伤人之欲。 既不能断绝蒺藜荆棘之根株， 又不能展凤皇麒麟之拳局。 如此则何如为和煦，为膏雨。 自然天下之荣枯，融融于万户。 07 — 君子行 圣人不生，麟龙何瑞？ 梧桐不高，凤凰何止？ 吾闻古之有君子，行藏以时，进退求己。 荣必为天下荣，耻必为天下耻。 苟进不如此。 亦何必用虚伪之文章，取荣名而自美。 08 — 剑客 拔剑绕残樽，歌终便出门。 西风满天雪，何处报人恩。 勇死寻常事，轻雠不足论。 翻嫌易水上，细碎动离魂。 09 — 自题 禅外求诗妙，年来鬓已秋。 未尝将一字，容易谒诸侯。 挂梦山皆远，题名石尽幽。 敢言梁太子，傍采碧云流。 10 — 荆州新秋病起杂题 病起见庭柏 病起见庭柏，青青我不任。 力扶乾瘦骨，勉对岁寒心。 韵谢疏篁合，根容片石侵。 衰残想长寿，时倚就闲吟。 11 — 渚宫莫问诗十五首 其三 予以辛已嵗，蒙主人命居龙安寺，察其疎鄙，免以趋奉。爰降手翰，曰盖知心不在常礼也。予不觉欣然而作，顾谓形影曰：尔本青山一衲，白石孤禅。今王侯搆室安之、给俸食之，使之乐然，万事都外，游息自得，则云泉猿鸟不必为狎，其放纵若是，夫何系乎？自是龙门墙仭，歴稔不复瞻觊。况他家哉？因创莫问之题，凡一十五篇，皆以莫问为首焉。 莫问休行脚，南方已遍寻。 了应须自了，心不是他心。 赤水珠何觅，寒山偈莫吟。 谁同论此理，杜口少知音。 参考资料： 《宋高僧传》卷30齐己传 《白莲集序》云：“晚岁将之岷峨，假途渚宫，太师南平王筑净室以居之，舍净财以供之。”彼时“嵩岳去值乱，匡庐回阻兵”的情形迫使齐己接受了南平王高季兴的挽留。 《四库全书总目·白莲集》云：“唐代缁流，能诗者众，其有集传于今者，惟皎然、贯休及齐。皎然清而弱，贯休豪而羼。齐己七言律诗，不出当时之习。其七言古诗，以卢仝、马异之体缩惟短章，诘屈聱牙，尤不足取。惟五言律诗居全集十分之六，虽颇延武功一派，而风格独遒，如《剑客》、《听琴》、《祝融峰》诸篇，犹有大历以还遗志。” 齐己的诗歌研究，刘雯雯 2007 

幽人下山径。去去夹青林。 北京时间：5月18日 22:00 ▲&nbsp;北宋 郭熙 秋山行旅图 绢本 01 — 渔父词 泽鱼好鸣水，溪鱼好上流。 渔梁不得意，下渚潜垂钩。 乱荇时碍楫，新芦复隐舟。 静言念终始，安坐看沈浮。 素发随风扬，远心与云游。 逆浪还极浦，信潮下沧洲。 非为徇形役，所乐在行休。 02 — 山居贻裴十二迪 落叶满山砌，苍烟埋竹扉。 远怀青冥士，书剑常相依。 霜卧眇兹地，琴言纷已违。 衡阳今万里，南雁将何归。 出径惜松引，入舟怜钓矶。 西林有明月，夜久空微微。 03 — 田家杂兴八首 其二 众人耻贫贱，相与尚膏腴。 我情既浩荡，所乐在畋渔。 山泽时晦暝，归家暂闲居。 满园植葵藿，绕屋树桑榆。 禽雀知我闲，翔集依我庐。 所愿在优游，州县莫相呼。 日与南山老，兀然倾一壶。 04 — 效古二首&nbsp;其二 东风吹大河，河水如倒流。 河洲尘沙起，有若黄云浮。 赪霞烧广泽，洪曜赫高丘。 野老泣相语，无地可荫休。 翰林有客卿，独负苍生忧。 中夜起踯躅，思欲献厥谋。 君门峻且深，踠足空夷犹。 05 — 仲夏入园中东陂 方塘深且广，伊昔俯吾庐。 环岸垂绿柳，盈泽（潭）发红蕖。 上延北原秀，下属幽人居。 暑雨若混沌，清明如空虚。 此乡多隐逸，水陆见樵渔。 废赏亦何贵，为欢良易摅。 且言重观国，当此赋归欤。 06 — 渭桥北亭作 停车渭阳（桥）暮，望望入秦京。 不见鹓鸾道，如闻歌吹声。 乡魂涉江水，客路指蒲城。 独有故楼月，今来亭上明。 07 — 杂咏五首&nbsp;幽人居 幽人下山径，去去夹（来）青林。 滑处莓苔湿，暗中萝薜深。 春朝烟雨散，犹带浮云阴。 08 — 赴冯翊作 本自江海人，且无寥廓志。 大明耀天宇，霭霭风雨被。 迢递别荆吴，飘飖涉沂泗。 广川俟舟楫，峻坂伤骐骥。 蹭蹬失归道，崎岖从下位。 西出太华阴，北走少梁地。 葱茏墟落色，泱漭关河气。 耻从侠烈游，甘为刀笔吏。 宝剑茱萸匣，岂忘知音贵。 大道且泛然，沈浮未云异。 09 — 舟中别武金坛 曰予轻皎洁，坦率宾混元。 忽乃异群萃，高歌信陵门。 信陵好宾客，清夜开华轩。 月光丽池阁，野气浮林园。 偶坐烂明星，归志（心）潜崩奔。 漾舟清潭里，慰我别离魂。 落日下西山，左右惨无言。 萧条风雨散，窅霭江湖昏。 秋荷尚幽郁，暮鸟复翩翻。 纸笔亦何为，写我心中冤。 

离家复水宿。相伴赖沙鸥。 北京时间：5月17日 22:00 ▲&nbsp;南宋 马远&nbsp; 舟人形图 绢本着色 01 — 夜归鹿门山歌 山寺钟鸣昼已昏，渔梁（阳）渡头争渡喧。 人随沙路（岸）向江村，余亦乘舟归鹿门。 鹿门月照开烟（烟中）树，忽到（辨）庞公栖隐处。 岩扉松（草）径长寂寥，（寞）惟有幽人夜来去。 02 — 凉州词 其二 异方之乐令人悲，羌笛胡笳不用吹。 坐看今夜关山月，思杀边城游侠儿。 03 — 夜泊宣城界 西塞沿江岛，南陵问驿楼。 湖平津济阔，风止客帆收。 去去怀前浦，茫茫泛夕流。 石逢罗刹碍，山泊敬亭幽。 火识（炽）梅根冶，烟迷杨叶洲。 离家复水宿，相伴赖沙鸥。 04 — 宿业师山房期丁大不至 夕阳度西岭，群壑倏已暝。 松月生夜凉，风泉满清听。 樵人归欲尽，烟（磴）鸟栖初定。 之子期宿（未）来，孤琴（宿）候萝径。 05 — 留别王维 寂寂竟何待，朝朝空自归。 欲寻芳草去，惜与故人违。 当路谁相假，知音世所稀。 秪应守索（寂）寞，还掩故园扉。 06 — 夏日浮舟过陈大水亭 （一作浮舟过滕逸人别业） 水亭凉气多，闲棹晚来过。 涧影见松（藤）竹，潭香闻芰荷。 野童扶醉舞，山鸟助（笑）酣歌。 幽赏未云遍，烟光（花）奈夕何。 07 — 白云先生王迥见访 闲归（归闲）日无事，云卧昼不起。 有客款柴扉，自云巢居子。 居闲好芝术（花木），采药来城市。 家在鹿门山，常游涧泽水。 手持白羽扇，脚步青芒履。 闻道鹤书徵，临流还洗耳。 08 — 夜泊庐江闻故人在东（林）寺以诗寄之 江路经庐阜，松门入虎溪。 闻君寻寂乐，清夜宿招提。 石镜山精怯，禅枝（林）怖鸽栖。 一灯如悟道，为照客心迷。 09 — 初年乐城馆中卧疾怀归作 异县天隅僻，孤帆海畔过。 往来乡信断，留滞客情多。 腊月闻雷震，东风感岁和。 蛰虫惊户穴，巢鹊眄庭柯。 徒对芳尊酒，其如伏枕何。 归屿（来）理舟楫，江海正无波。 10 — 寻香山湛上人 朝游访名山，山远在（若）空翠。 氛氲亘百里，日入行始至。 杖策寻故人，解鞭暂停骑。 石门殊豁险，篁径转森（深）邃。 法侣欣相逢，清谈晓不寐。 平生慕真隐，累日探（求）奇（灵）异。 野老朝入田，（云）山僧暮归寺。 松泉多逸（清）响，苔壁饶古意。 谷口闻钟声，林端识香气。 愿言投此山，身世两相弃。 参考 1、新唐书卷203本传： 孟浩然，字浩然，襄州襄阳人。少好节义，喜振人患难，隐鹿门山。年四十， 乃游京师。尝于太学赋诗，一座嗟伏，无敢抗。张九龄、王维雅称道之。维私邀入 内署，俄而玄宗至，浩然匿床下，维以实对，帝喜曰：“朕闻其人而未见也，何惧 而匿？”诏浩然出。帝问其诗，浩然再拜，自诵所为，至“不才明主弃”之句，帝 曰：“卿不求仕，而朕未尝弃卿，奈何诬我？”因放还。采访使韩朝宗约浩然偕至 京师，欲荐诸朝。会故人至，剧饮欢甚，或曰：“君与韩公有期。”浩然叱曰：“业已饮，遑恤他！”卒不赴。朝宗怒，辞行，浩然不悔也。张九龄为荆州，辟置 于府，府罢。开元末，病疽背卒。后樊泽为节度使，时浩然墓庳坏，符载以笺叩泽曰：“故处士孟浩然，文质杰 美，殒落岁久，门裔陵迟，丘陇颓没，永怀若人，行路慨然。前公欲更筑大墓，阖 州搢绅，闻风竦动。而今外迫军旅，内劳宾客，牵耗岁时，或有未遑。诚令好事者 乘而有之，负公夙志矣。”泽乃更为刻碑凤林山南，封宠其墓。初，王维过郢州，画浩然像于刺史亭，因曰浩然亭。咸通中，刺史郑諴谓贤者 名不可斥，更署曰孟亭。 2、春晓。宿建德江。望洞庭湖赠张丞相。过故人庄。 3、李白《赠孟浩然》： 吾爱孟夫子，风流天下闻。红颜弃轩冕，白首卧松云。醉月频中圣，迷花不事君。高山安可仰，徒此揖清芬。 

逶迤南川水，明灭青林端。 北京时间：5月16日 22:00 本期主持：lulu &amp; sachi 特邀嘉宾：Tetsuya &amp; Chuanxin （来自【昼夜谈】club） ▲ 题图&nbsp;宋 郭忠恕 临王维輞川图 00&nbsp;序 余别业在辋川山谷，其游止有孟城坳、华子冈、文杏馆、斤竹岭、鹿柴、木兰柴、茱萸泮、宫槐陌、临湖亭、南垞、欹湖、柳浪、栾家濑、金屑泉、白石滩、北垞、竹里馆、辛夷坞、漆园、椒园等，与裴迪闲暇，各赋绝句云尔。 01&nbsp;华子岗 王维 飞鸟去不穷，连山复秋色。 上下华子岗，惆怅情何极。 裴迪&nbsp;&nbsp;&nbsp; 日落松风起，还家草露晞。 云光侵履迹，山翠拂人衣。 02&nbsp;孟城坳 王维 新家孟城口，古木余衰柳。 来者复为谁，空悲昔人有。 裴迪&nbsp; &nbsp;&nbsp; 结庐古城下，时登古城上。 古城非畴昔，今人自来往。 03&nbsp;文杏馆 王维 文杏裁为梁，香茅结为宇。 不知栋里云，去作人间雨。 裴迪&nbsp;&nbsp;&nbsp; 迢迢文杏馆，跻攀日已屡。 南岭与北湖，前看复回顾。 04&nbsp;斤竹岭 王维 檀栾映空曲，青翠漾涟漪。 暗入商山路，樵人不可知。 裴迪&nbsp;&nbsp;&nbsp; 明流纡且直，绿筱密复深， 一径通山路，行歌望旧岑。 05&nbsp;木兰柴 王维 秋山敛馀照，飞鸟逐前侣。 彩翠时分明，夕岚无处所。 裴迪&nbsp;&nbsp;&nbsp; 苍苍落日时，鸟声乱溪水。 缘溪路转深，幽兴何时已。 06&nbsp;茱萸沜 王维 结实红且绿，复如花更开。 山中傥留客，置此芙蓉杯。 裴迪&nbsp;&nbsp;&nbsp; 飘香乱椒桂，布叶间檀栾。 云日虽回照，森沉犹自寒。 07&nbsp;宫槐陌 王维 仄径荫宫槐，幽阴多绿苔。 应门但迎扫，畏有山僧来。 裴迪&nbsp;&nbsp;&nbsp; 门前宫槐陌，是向欹湖道。 秋来山雨多，落日无人扫。 08&nbsp;鹿柴 王维 空山不见人，但闻人语响。 返景入深林，复照青苔上。 裴迪&nbsp;&nbsp;&nbsp; 日夕见寒山，便为独往客。 不知深林事，但有麏麚迹。 09&nbsp;南垞 王维 轻舟南垞去，北垞淼难即。 隔浦望人家，遥遥不相识。 裴迪&nbsp;&nbsp;&nbsp; 孤舟信一泊，南垞湖水岸。 落日下崦嵫，清波殊淼漫。 10 欹湖 王维 吹箫凌极浦，日暮送夫君。 湖上一回首，山青卷白云。 裴迪&nbsp;&nbsp;&nbsp; 空阔湖水广，青荧天色同。 舣舟一长啸，四面来清风。 11&nbsp;临湖亭 王维 轻舸迎上客，悠悠湖上来。 当轩对尊酒，四面芙蓉开。 裴迪&nbsp;&nbsp;&nbsp; 当轩弥滉漾，孤月正裴回。 谷口猿声发，风传入户来。 12&nbsp;柳浪 王维 分行接绮树，倒影入清漪。 不学御沟上，春风伤别离。 裴迪&nbsp;&nbsp;&nbsp; 映池同一色，逐吹散如丝。 结阴既得地，何谢陶家时。 13&nbsp;栾家濑 王维 飒飒秋风中，浅浅石溜泻。 跳波自相溅，白鹭惊复下。 裴迪&nbsp;&nbsp;&nbsp; 濑声喧极浦，沿涉向南津。 泛泛鸥凫渡，时时欲近人。 14&nbsp;金屑泉 王维 日饮金屑泉，少当千馀岁。 翠凤翊文螭，羽节朝玉帝。 裴迪&nbsp;&nbsp;&nbsp; 萦渟澹不流，金碧如可拾。 迎晨含素华，独往事朝汲。 15&nbsp;北垞 王维 北垞湖水北，杂树映朱阑。 逶迤南川水，明灭青林端。 裴迪&nbsp;&nbsp;&nbsp; 南山北垞下，结宇临欹湖。 每欲采樵去，扁舟出菰蒲。 16&nbsp;白石滩 王维 清浅白石滩，绿蒲向堪把。 家住水东西，浣纱明月下。 裴迪&nbsp;&nbsp;&nbsp; 跂石复临水，弄波情未极。 日下川上寒，浮云澹无色。 17&nbsp;竹里馆 王维 独坐幽篁里，弹琴复长啸。 深林人不知，明月来相照。 裴迪&nbsp;&nbsp;&nbsp; 来过竹里馆，日与道相亲。 出入唯山鸟，幽深无世人。 18&nbsp;辛夷坞 王维 木末芙蓉花，山中发红萼。 涧户寂无人，纷纷开且落。 裴迪&nbsp;&nbsp;&nbsp; 绿堤春草合，王孙自留玩。 况有辛夷花，色与芙蓉乱。 19&nbsp;漆园 王维 古人非傲吏，自阙经世务。 偶寄一微官，婆娑数株树。 裴迪&nbsp;&nbsp;&nbsp; 好闲早成性，果此谐宿诺。 今日漆园游，还同庄叟乐。 20&nbsp;椒园 王维 桂尊迎帝子，杜若赠佳人。 椒浆奠瑶席，欲下云中君。 裴迪&nbsp;&nbsp;&nbsp; 丹刺罥人衣，芳香留过客。 幸堪调鼎用，愿君垂采摘。 【参考文献】 《王右丞集》卷13 《旧唐书》列传140文苑下本传 《新唐书》列传127文艺中本传 宋 郭忠恕《临王维辋川图》芝加哥东方图书馆藏 元&nbsp;赵孟頫《摹王维辋川诸胜图》大英博物馆藏 宇文所安：《王维：简朴的技巧》、《学会惊讶：对&lt;辋川集&gt;的重新思考》 [美国] 艾略特.温伯格 / [墨西哥] 奥克塔维奥·帕斯：《观看王维的十九种方式》 图片来源网络。 本文仅供Club小范围学习交流，相关图片版权属于原作。请勿二次转载！ 

偶寄一微官。婆娑数株树。 北京时间：5月15日 22:00 本期主持：lulu &amp; sachi 特邀嘉宾：Tetsuya &amp; Chuanxin （来自【昼夜谈】club） ▲ 题图&nbsp;宋 郭忠恕 临王维輞川图 00&nbsp;序 余别业在辋川山谷，其游止有孟城坳、华子冈、文杏馆、斤竹岭、鹿柴、木兰柴、茱萸泮、宫槐陌、临湖亭、南垞、欹湖、柳浪、栾家濑、金屑泉、白石滩、北垞、竹里馆、辛夷坞、漆园、椒园等，与裴迪闲暇，各赋绝句云尔。 01&nbsp;华子岗 王维 飞鸟去不穷，连山复秋色。 上下华子岗，惆怅情何极。 裴迪&nbsp;&nbsp;&nbsp; 日落松风起，还家草露晞。 云光侵履迹，山翠拂人衣。 02&nbsp;孟城坳 王维 新家孟城口，古木余衰柳。 来者复为谁，空悲昔人有。 裴迪&nbsp; &nbsp;&nbsp; 结庐古城下，时登古城上。 古城非畴昔，今人自来往。 03&nbsp;文杏馆 王维 文杏裁为梁，香茅结为宇。 不知栋里云，去作人间雨。 裴迪&nbsp;&nbsp;&nbsp; 迢迢文杏馆，跻攀日已屡。 南岭与北湖，前看复回顾。 04&nbsp;斤竹岭 王维 檀栾映空曲，青翠漾涟漪。 暗入商山路，樵人不可知。 裴迪&nbsp;&nbsp;&nbsp; 明流纡且直，绿筱密复深， 一径通山路，行歌望旧岑。 05&nbsp;木兰柴 王维 秋山敛馀照，飞鸟逐前侣。 彩翠时分明，夕岚无处所。 裴迪&nbsp;&nbsp;&nbsp; 苍苍落日时，鸟声乱溪水。 缘溪路转深，幽兴何时已。 06&nbsp;茱萸沜 王维 结实红且绿，复如花更开。 山中傥留客，置此芙蓉杯。 裴迪&nbsp;&nbsp;&nbsp; 飘香乱椒桂，布叶间檀栾。 云日虽回照，森沉犹自寒。 07&nbsp;宫槐陌 王维 仄径荫宫槐，幽阴多绿苔。 应门但迎扫，畏有山僧来。 裴迪&nbsp;&nbsp;&nbsp; 门前宫槐陌，是向欹湖道。 秋来山雨多，落日无人扫。 08&nbsp;鹿柴 王维 空山不见人，但闻人语响。 返景入深林，复照青苔上。 裴迪&nbsp;&nbsp;&nbsp; 日夕见寒山，便为独往客。 不知深林事，但有麏麚迹。 09&nbsp;南垞 王维 轻舟南垞去，北垞淼难即。 隔浦望人家，遥遥不相识。 裴迪&nbsp;&nbsp;&nbsp; 孤舟信一泊，南垞湖水岸。 落日下崦嵫，清波殊淼漫。 10 欹湖 王维 吹箫凌极浦，日暮送夫君。 湖上一回首，山青卷白云。 裴迪&nbsp;&nbsp;&nbsp; 空阔湖水广，青荧天色同。 舣舟一长啸，四面来清风。 11&nbsp;临湖亭 王维 轻舸迎上客，悠悠湖上来。 当轩对尊酒，四面芙蓉开。 裴迪&nbsp;&nbsp;&nbsp; 当轩弥滉漾，孤月正裴回。 谷口猿声发，风传入户来。 12&nbsp;柳浪 王维 分行接绮树，倒影入清漪。 不学御沟上，春风伤别离。 裴迪&nbsp;&nbsp;&nbsp; 映池同一色，逐吹散如丝。 结阴既得地，何谢陶家时。 13&nbsp;栾家濑 王维 飒飒秋风中，浅浅石溜泻。 跳波自相溅，白鹭惊复下。 裴迪&nbsp;&nbsp;&nbsp; 濑声喧极浦，沿涉向南津。 泛泛鸥凫渡，时时欲近人。 14&nbsp;金屑泉 王维 日饮金屑泉，少当千馀岁。 翠凤翊文螭，羽节朝玉帝。 裴迪&nbsp;&nbsp;&nbsp; 萦渟澹不流，金碧如可拾。 迎晨含素华，独往事朝汲。 15&nbsp;北垞 王维 北垞湖水北，杂树映朱阑。 逶迤南川水，明灭青林端。 裴迪&nbsp;&nbsp;&nbsp; 南山北垞下，结宇临欹湖。 每欲采樵去，扁舟出菰蒲。 16&nbsp;白石滩 王维 清浅白石滩，绿蒲向堪把。 家住水东西，浣纱明月下。 裴迪&nbsp;&nbsp;&nbsp; 跂石复临水，弄波情未极。 日下川上寒，浮云澹无色。 17&nbsp;竹里馆 王维 独坐幽篁里，弹琴复长啸。 深林人不知，明月来相照。 裴迪&nbsp;&nbsp;&nbsp; 来过竹里馆，日与道相亲。 出入唯山鸟，幽深无世人。 18&nbsp;辛夷坞 王维 木末芙蓉花，山中发红萼。 涧户寂无人，纷纷开且落。 裴迪&nbsp;&nbsp;&nbsp; 绿堤春草合，王孙自留玩。 况有辛夷花，色与芙蓉乱。 19&nbsp;漆园 王维 古人非傲吏，自阙经世务。 偶寄一微官，婆娑数株树。 裴迪&nbsp;&nbsp;&nbsp; 好闲早成性，果此谐宿诺。 今日漆园游，还同庄叟乐。 20&nbsp;椒园 王维 桂尊迎帝子，杜若赠佳人。 椒浆奠瑶席，欲下云中君。 裴迪&nbsp;&nbsp;&nbsp; 丹刺罥人衣，芳香留过客。 幸堪调鼎用，愿君垂采摘。 【参考文献】 《王右丞集》卷13 《旧唐书》列传140文苑下本传 《新唐书》列传127文艺中本传 宋 郭忠恕《临王维辋川图》芝加哥东方图书馆藏 元&nbsp;赵孟頫《摹王维辋川诸胜图》大英博物馆藏 宇文所安：《王维：简朴的技巧》、《学会惊讶：对&lt;辋川集&gt;的重新思考》 [美国] 艾略特.温伯格 / [墨西哥] 奥克塔维奥·帕斯：《观看王维的十九种方式》 图片来源网络。 本文仅供Club小范围学习交流，相关图片版权属于原作。请勿二次转载！ 

回銮自乐野。弭盖属瑶池。 北京时间：5月14日 22:00 主持人：Chen ▲&nbsp;五代 赵喦 八达游春图 01 — 《时人为上高里歌》 迁京之始。朝士住其中。迭相讥刺。竟皆去之。惟有造瓦者止其内。京师瓦器出焉。世人歌曰： 洛阳城北上高里。殷之顽民昔所止。 今日百姓造瓮子。人皆弃去住者耻。 02 — 《高平牧马诗》 董绍 走马山之阿，马渴饮黄河。 宁谓胡关下，复闻楚客歌。 03 — 《悲彭城》 祖莹 悲彭城。楚歌四面起。 尸积石梁亭。血流睢水里。 04 — 《杨白花》 胡太后 阳春二三月。杨柳齐作花。 春风一夜入闺闼。杨花飘荡落南家。 含情出户脚无力。拾得杨花泪沾臆。 秋去春还双燕子。愿衔杨花入窠里。 05 — 《捣衣诗》 温子升 长安城中秋夜长。佳人锦石捣流黄。 香杵纹砧知近远。传声递响何凄凉。 七夕长河烂。中秋明月光。 蠮螉塞边绝候雁。鸳鸯楼上望天狼。 06 — 《挟瑟歌》 魏收 春风宛转入曲房，兼送小苑百花香。 白马金鞍去未返，红妆玉箸下成行。 07 — 《对雨》 刘逖 重轮宵犯毕，行雨旦浮空。 细落疑含雾，斜飞觉带风。 湿槐仍足绿，沾桃更上红。 无由似玄豹，纵意坐山中。 08 — 《冬日伤志篇》 邢邵 昔时惰游士，任性少矜裁。 朝驱玛瑙勒，夕衔熊耳杯。 折花步淇水，抚瑟望丛台。 繁华夙昔改，衰病一时来。 重以三冬月，愁云聚复开。 天高日色浅，林劲鸟声哀。 终风激檐宇，馀雪满条枚。 遨游昔宛洛，踟蹰今草莱。 时事方去矣，抚己独伤怀。 09 — 《送庾羽骑抱》 郑公超 旧宅青山远，归路白云深。 迟暮难为别，摇落更伤心。 空城落日影，迥地浮云阴。 送君自有泪，不假听猿吟。 10 — 《三日华林园公宴诗》 邢邵 回銮自乐野，弭盖属瑶池。 五丞接光景，七友树风仪。 芳春时欲遽，览物惜将移。 新萍已冒沼，馀花尚满枝。 草滋径芜没，林长山蔽亏。 芳筵罗玉俎，激水漾金卮。 歌声断以续，舞袖合还离。 11 — 《感琵琶弦》 冯小怜 虽蒙今日宠，犹忆昔时怜。 欲知心断绝，应看膝上弦。 Reference 《洛阳伽蓝记》《诗纪》《乐府诗集》《先秦汉魏晋南北朝诗》 

曲终人不见。江上数峰青。 北京时间：5月13日 22:00 本期主持：sachi ▲ 题图&nbsp;北宋 米友仁 好山无数图卷 01 — 省试湘灵鼓瑟 善鼓云和瑟，常闻帝子灵。 冯夷空自舞，楚客不堪听。 苦调凄金石，清音入杳冥。 苍梧来怨慕，白芷动芳馨。 流水传潇浦，悲风过洞庭。 曲终人不见，江上数峰青。 02 — 赋得余冰 晓日（月）馀冰上，春池一镜明。 多从履处薄，偏向饮时清。 比雪光仍在，因风片不成。 更随舟楫去，犹可助坚贞。 03 — 游辋川至南山寄谷口王十六 山色不厌远，我行随处（趣）深。 迹幽青萝径，思绝孤霞岑。 独鹤引过浦，鸣猿呼入林。 褰裳百泉里，一步一清心。 王子在何处，隔云鸡犬音。 折麻定延伫，乘月期招寻。 04 — 李士曹厅对雨 春雨暗重城，讼庭深更寂。 终朝人吏少，满院烟云集。 湿鸟压花枝，新苔宜砌石。 掾曹富文史，清兴对词客。 爱尔蕙兰丛，芳香饱时泽。 05 — 谷口书斋寄杨补阙 泉壑带茅茨，云霞生薜帷。 竹怜新雨后，山爱夕阳时。 闲鹭栖常早，秋花落更迟。 家童扫萝径，昨与故人期。 06 — 开元观遇张侍御 碧落忘归处，佳期不厌逢。 晚凉生玉井，新暑避烟松。 欲醉流霞酌，还醒度竹钟。 更怜琪树下，历历见遥峰。 07 — 送虞说擢第东游 湖山不可厌，东望有馀情。 片玉登科后，孤舟任兴行。 月中严子濑，花际楚王城。 岁暮云皋鹤，闻天更一鸣。 08 — 杪秋南山西峰题准上人兰若 向山看霁色，步步豁幽性。 返照乱流明，寒空千嶂净。 石门有馀好，霞残月欲映。 上诣远公庐，孤峰悬一径。 云里隔窗火，松下闻（间下）山磬。 客到两忘言，猿心与禅定。 09 — 题玉山村叟壁 谷口好泉石，居人能陆沈。 牛羊下山小，烟火隔云深。 一径入溪色，数家连竹阴。 藏虹辞晚雨，惊隼落残禽。 涉趣皆流目，将归羡在林。 却思黄绶事，辜负紫芝心。 参考史料： 《旧唐书》卷113： 大历中，诗人李端、钱起、韩翃辈能为五言诗。 《新唐书》卷203文艺下： 纶与吉中孚、韩翃、钱起、司空曙、苗发、崔峒、耿泽、夏侯审、李端皆能诗齐名，号"大历十才子"。……起，吴兴人。天宝中举进士，与郎士元齐名，诗语曰："前有沈、宋，后有钱、郎。"终考功郎中。 注：“前有沈、宋，后有钱、郎。”沈佺期、宋之问、钱起、郎士元。 《郡斋读书志》： 天宝叛涣，述作中废。至德中兴，风雅复振。 

森梢百顷。槎枿千年。 北京时间：5月12日&nbsp;22:00 ▲ 题图&nbsp;北宋 苏轼 枯木怪石图 殷仲文风流儒雅，海内知名。世异时移，出为东阳太守。常忽忽不乐，顾庭槐而叹曰：“此树婆娑，生意尽矣！”。 至如白鹿贞松，青牛文梓。根柢盘魄，山崖表里。桂何事而销亡，桐何为而半死？昔之三河徙植，九畹移根。开花建始之殿，落实睢阳之园。声含嶰谷，曲抱《云门》。将雏集凤，比翼巢鸳。临风亭而唳鹤，对月峡而吟猿。 乃有拳曲拥肿，盘坳反覆。熊彪顾盼，鱼龙起伏。节竖山连，文横水蹙。匠石惊视，公输眩目。雕镌始就，剞劂仍加。平鳞铲甲，落角摧牙。重重碎锦，片片真花。纷披草树，散乱烟霞。 若夫松子、古度、平仲、君迁，森梢百顷，槎枿千年。秦则大夫受职，汉则将军坐焉。莫不苔埋菌压，鸟剥虫穿。或低垂于霜露，或撼顿于风烟。 东海有白木之庙，西河有枯桑之社，北陆以杨叶为关，南陵以梅根作冶。小山则丛桂留人，扶风则长松系马。岂独城临细柳之上，塞落桃林之下。 若乃山河阻绝，飘零离别。拔本垂泪，伤根沥血。火入空心，膏流断节。横洞口而敧卧，顿山腰而半折，文斜者百围冰碎，理正者千寻瓦裂。载瘿衔瘤，藏穿抱穴，木魅睒睗，山精妖孽。 况复风云不感，羁旅无归。未能采葛，还成食薇。沉沦穷巷，芜没荆扉，既伤摇落，弥嗟变衰。《淮南子》云：“木叶落，长年悲。”斯之谓矣。 乃歌曰：”建章三月火，黄河万里槎。若非金谷满园树，即是河阳一县花。“桓大司马闻而叹曰：“昔年种柳，依依汉南。今看摇落，凄怆江潭。树犹如此，人何以堪！” 

女子有行。远父母兄弟。 按语版权所属，转载/合作/联系club/成为moderater请在公众号后台留言。 北京时间：5月11日 22:00 本期主持：Sachi ▲ 题图 晋 顾恺之 洛神赋图卷 按： 本次为club的第二次女性专题。 希望我们对女性诗人的阅读，不仅仅要看到她们的身世与文采，她们的理性与动容。我们更需要把她放在文学史中，看到她以一个作者的身份回应和开创着文学传统，观察她的心脏正与那个时代的脉搏一同跳动。 01 — 《诗经・邶风・泉水》 佚名 《泉水》，卫女思归也。嫁于诸侯，父母终，思归宁而不得，故作是诗以自见也。 毖彼泉水，亦流于淇。 有怀于卫，靡日不思。 娈彼诸姬，聊与之谋。 出宿于泲，饮饯于祢。 女子有行，远父母兄弟。 问我诸姑，遂及伯姊。 出宿于干，饮饯于言。 载脂载辖，还车言迈。 遄臻于卫，不瑕有害。 我思肥泉，兹之永叹。 思须与漕，我心悠悠。 驾言出游，以写我忧。 02 — 《悲愁歌》 刘细君 吾家嫁我兮天一方，远托异国兮乌孙王。 庐为室兮旃为墙，以肉为食兮酪为浆。 居常思土兮心内伤，愿为黄鹄兮归故乡。 03 — 《怨诗》 班婕妤 新裂齐纨素，鲜洁如霜雪。 裁为合欢扇，团团似明月。 出入君怀袖，动摇微风发。 常恐秋节至，凉飙夺炎热。 弃捐箧笥中，恩情中道绝。 04 — 《塘上行 其一》 甄皇后 蒲生我池中，其叶何离离。 傍能行仁义，莫若妾自知。 众口铄黄金，使君生别离。 念君去我时，独愁常苦悲。 想见君颜色，感结伤心脾。 念君常苦悲，夜夜不能寐。 莫以豪贤故，弃捐素所爱。 莫以鱼肉贱，弃捐葱与薤。 莫以麻枲贱，弃捐菅与蒯。 出亦复苦愁，入亦复苦愁。 边地多悲风，树木何翛翛。 从军（一作君）致独乐，延年寿千秋。 05 — 《啄木诗》 左棻 南山有鸟。自名啄木。 饥则啄树。暮则巢宿。 无干于人。唯志所欲。 此盖禽兽。 性清者荣。性浊者辱。 06 — 《拟嵇中散咏松诗》 谢道韫 遥望山上松，隆冬不能凋。 愿想游下憩，瞻彼万仞条。 腾跃未能升，顿足俟王乔。 时哉不我与，大运所飘䬙。 07 — 《七月二十六日夕紫薇夫人喻作令与许长史》 紫薇王夫人 高兴希林虚，遐游无员方。 萧条象数外，有无自冥同。 亹亹德韵和，飘飘步太空。 盘桓任波浪，振铃散风中。 内映七道观，可以得兼忘。 何必反覆酬，待此世文通。 玄心自冥悟，默耳必高蹤。 08 — 《玄陇之游》 紫薇王夫人 超举岁绛霄，飞飙北垄庭。 神华映仙台，圆曜随风倾。 启晖挹丹元，扉景餐月精。 交袂云林宇，浩轸还童婴。 萧萧寄无宅，是非岂能营。 世纲自扰竞，安可语养生。 09 — 《古意赠今人诗》 鲍令晖 寒乡无异服，衣毡代文练。 日月望君归，年年不解线。 荆扬春早和，幽冀犹霜霰。 北寒妾已知，南心君不见。 谁为道辛苦，寄情双飞燕。 形迫杼煎丝，颜落风催电。 容华一朝尽，惟馀心不变。 10 — 《拟客从远方来诗》 鲍令晖 客从远方来，赠我漆鸣琴。 木有相思文，弦有别离音。 终身执此调，岁寒不改心。 愿作阳春曲，宫商长相寻。 参考： 嵇康《游仙诗》：遥望山上松，隆谷郁清葱。自遇一何高，独立迥无双。愿想游其下，蹊路绝不通。王乔弃我去，乘云驾六龙。飘飘戏玄圃，黄老路相逢。授我自然道，旷若发童蒙。采药钟山隅，服食改姿容。蝉蜕弃秽累，结友家板桐。临觞奏九韶，雅歌何邕邕。长与俗人别，谁触睹其踪。 附录： CH【中國的中古】club 3月8日女性日诗单 1、左棻。感离诗。 2、谢道韫。泰山吟。 3、鲍照：拟行路难（春禽喈喈旦暮鸣）。 4、鲍令晖：代葛沙门郭小玉作诗二首。 5、何逊：咏娼妇诗。 

书去魂亦去。兀然空一身。 北京时间：5月10日 22:00 ▲ 题图&nbsp;北宋 巨然 层岩从树图局部 01 — 列女操 梧桐相待老，鸳鸯会双死。 贞妇贵徇夫，舍生亦如此。 波澜誓不起，妾心井中（一作古井）水。 02 — 小隐吟 我饮不在醉，我欢长寂然。 酌溪四五盏，听弹两三弦。 鍊性静栖白，（一作日）洗情深寄玄。（一作塞渊） 号怒路傍子，贪败不贪全。 03 — 长安羁旅行 十日一理发，每梳飞旅尘。 三旬九过饮，每食唯旧贫。 万物皆及时，独余不觉春。 失名谁肯访，得意争相亲。 直木有恬翼，静流无躁鳞。 始知喧竞场，莫处君子身。 野策藤竹轻，山蔬薇蕨新。 潜歌归去来，事外风景真。 04 — 求仙曲 仙教生为门，仙宗静为根。 持心若（一作苦）妄求，服食安足论。 铲惑有灵药，饵真成本源。 自当出尘网，驭凤登（一作升）昆崙。 05 — 择友 兽中有人性，形异遭人隔。 人中有兽心，几人能真识。 古人形似兽，皆有大圣德。 今人表似人，兽心安可测。 虽笑未必和，虽哭未必戚。 面结口头交，肚里生荆棘。 好人常直道，不顺世间逆。 恶人巧谄多，非义苟且得。 若是效真人，坚心如铁石。 不谄亦不欺，不奢复不溺。 面无吝色容，心无诈忧惕。 君子大道人，朝夕恒的的。 06 — 招文士饮 曹刘不免死，谁敢负年华。 文士莫辞酒，诗人命属花。 退之如放逐，李白自矜誇。 万古忽将似，一朝同叹嗟。 何言天道正，独使地形斜。 南士愁多病，北人悲去家。 梅芳已流管，柳色未藏鸦。 相劝罢吟雪，相从愁饮霞。 醒时不可过，愁海浩无涯。 07 — 饥雪吟 饥乌夜相啄，疮声互悲鸣。 冰肠一直刀，天杀无曲情。 大雪压梧桐，折柴堕峥嵘。 安知鸾凤巢，不与枭鸢倾。 下有幸灾儿，拾遗多新争。 但求彼失所，但誇此（一作誇诞自）经营。 君子亦拾遗，拾遗非拾名。 将补鸾凤巢，免与枭鸢并。 因为饥雪吟，至晓竟（一作意）不平。 08 — 夜集汝州郡斋听陆僧辩弹琴 康乐宠词客，清宵意无穷。 徵文北山（一作窗）外，借月南楼中。 千里愁并尽，（一作寂然静）一樽欢暂同。 胡为戛楚琴，（一作瑟）淅沥起寒风。 09 — 与二三友秋宵会话清上人院 其一 何处山不幽，此中情又别。 一僧敲一磬，七子吟秋月。 激石泉韵清，寄枝风啸咽。 泠然诸境静，顿觉浮累灭。 扣寂兼探真，通宵讵能辍。 10 — 题从叔述灵岩山壁 换却世上心，独起山中情。 露衣凉且鲜，云策高复轻。 喜见夏日来，变为松景清。 每将逍遥听，不厌飕飗声。 远念尘末宗，未疏俗间名。 桂枝（一作科）妄举手，（一作意）萍路空劳生。 仰谢开净弦，相招时一鸣。 11 — 归信 泪墨洒为书，将寄万里亲。 书去魂亦去，兀然空一身。 12 — 达士 四时如逝水，百川皆东波。 青春去不还，（一作回）白发镊更多。 达人识元化，（一作气）变愁为高歌。 倾产取一醉，富者奈贫何。 君看土中宅，富贵（一作已矣）无偏颇。 

髲髢峨峨。笾豆惟嘉。蒸尝宾燕。其羞孔多。 北京时间：5月9日 22:00 主持：sachi ▲ 题图 唐 仕女图 sachi按： 这是一方或许很平凡的墓志。 墓志反映的也不过是唐代普通女性的人生。只是因为墓志撰者的文名，才被今人注意到。 志主崔蹈规，她是柳宗元非常喜爱的外甥女。她的婚姻，是由柳宗元亲自介绍，嫁给了柳氏乡里大族河东薛氏的一位后学。 丈夫薛巽仕途并不算顺利。他不幸卷入府主贪污事件被贬南方。在南方兢兢业业工作好不容易等来铨选要迁官回中原的时候，另一重喜事也降临了：妻子终于诞下了男孩。 然而才过了一月，喜事变丧事。因为产后护理不当，妻子居然就此病逝…… 北归的路，本当是「却看妻子愁何在，漫卷诗书喜欲狂」的。怎就能变成孤身的父亲带着大大小小的孩子，扶着爱妻的棺木归葬北邙。 北归前还剩下最后一件事——妻子的墓志由谁来撰写？薛巽想到了柳宗元。 于是有了我们看到的这一篇墓志。 阅读这篇墓志，不仅仅是想在母亲节这天分享一位母亲的人生，呼吁读者们关心我们的母亲，关爱身边的产妇，呼吁推广无痛分娩，还想借此阐释我们曾数次遇见过的文本差异的问题。我们将会echo群内投票中想读唐宋八大家的古文的同学，也将涉及写本时代文字流传和诗人选集的学术话题。 （由于版权原因，仅夜读当日提供墓志文本作学习讨论用。） 【本文目录】 一、崔夫人墓志录文 二、《柳河东集》中的崔夫人墓志原文 三、崔夫人墓志图版 四、薛巽墓志图版 五、墓志介绍 六、参考文献：柳宗元《祭崔氏外甥女文》 补充：墓志出现的主要人物 【崔蹈规】志主崔夫人 【崔简】崔夫人的父亲，前永州刺史，后流放驩州而逝。 【薛巽】崔夫人的丈夫，朗州员外司户。 【叔舅】柳宗元，前永州司马，现柳州刺史。崔夫人的叔舅，崔夫人和薛巽的媒人。墓志撰文者。 【崔仁师】崔夫人的先祖，唐初任中书令，进行法治改革。 参考文献： 墓志原文。《朗州員外司戶薛君妻崔氏墓誌（崔蹈规墓誌）》，柳宗元撰，全唐文卷589，5951頁。 志文介绍。（《郑州市文物志》341页） 《送崔判官量移序》，柳宗元撰，全唐文卷578，5839頁。 《祭崔氏外甥女文》，柳宗元撰，全唐文卷593，5994頁。 崔蹈规墓誌圖版。 薛巽墓誌圖版。（《邙洛碑誌三百種》283頁） 先行文献。孙宪周：《柳宗元、崔雍所撰薛巽夫妇墓志述略》中原文物，1991年第4期。 

樱桃落尽春归去,蝶翻金粉双飞。 北京时间：5月8日 22:00 本期主持：sachi ▲ 题图&nbsp;元 周东卿 鱼乐图卷 *本次推送按《李煜词集》上海古籍出版社2009年版对校原文。李煜词在流传过程中多有异文，恕不一一标出。请大家自行参考文献。 01 — 玉楼春 晚妆初了明肌雪，春殿嫔娥鱼贯列。 笙箫吹断水云间，重按霓裳歌遍彻。 临风谁更飘香屑，醉拍阑干情味切。 归时休放烛花红，待踏马蹄清夜月。 02 — 浣溪沙 红日已高三丈透， 金炉次第添香兽。 红锦地衣随步皱。 佳人舞点金钗溜， 酒恶时拈花蕊嗅。 别殿遥闻箫鼓奏。 03 — 阮郎归&nbsp;呈郑王十二弟 东风吹水日衔山，春来长是闲。 落花狼藉酒阑珊，笙歌醉梦间。 佩声悄，晚妆残，凭谁整翠鬟。 留连光景惜朱颜，黄昏独倚阑。 04 — 菩萨蛮 花明月暗笼轻雾，今宵好向郎边去。 刬袜步香阶，手提金缕鞋。 画堂南畔见，一向偎人颤。 奴为出来难，教君恣意怜。 05 — 喜迁莺 晓月坠，宿云微，无语枕频欹。 梦回芳草思依依，天远雁声稀。 啼莺散，馀花乱，寂寞画堂深院。 片红休扫尽从伊，留待舞人归。 06 — 临江仙 樱桃落尽春归去，蝶翻金粉双飞。 子规啼月小楼西，画帘珠箔，惆怅卷金泥。 别巷寂寥人散后，望残烟草低迷。 炉香闲袅凤凰儿，空持罗带，回首恨依依。 （又作：玉钩罗幕，惆怅暮烟垂） 07 — 乌夜啼 昨夜风兼雨，帘帏飒飒秋声。 烛残漏断频欹枕，起坐不能平。 世事漫随流水，算来梦里浮生。 醉乡路稳宜频到，此外不堪行。 08 — 子夜歌 人生愁恨何能免，销魂独我情何限。 故国梦重归，觉来双泪垂。 高楼谁与上。长记秋晴望。 往事已成空，还如一梦中。 09 — 望江南 闲梦远，南国正芳春。 船上管弦江面绿，满城飞絮滚轻尘。忙杀看花人。 闲梦远，南国正清秋。 千里江山寒色远，芦花深处泊孤舟，笛在月明楼。 10 — 虞美人 风回小院庭芜绿，柳眼春相续。 凭阑半日独无言，依旧竹声新月似当年。 笙歌未散尊罍在，池面冰初解。 烛明香暗画堂深，满鬓青霜残雪思难任。 （罍：又作前） 11 — 菩萨蛮 铜簧韵脆锵寒竹，新声慢奏移纤玉。 眼色暗相钩，秋波横欲流。 雨云深绣户，来便谐衷素。 宴罢又成空，梦迷春梦中。 （梦迷：又作魂迷） 12 — 破阵子 四十年来家国，三千里地山河。 凤阁龙楼连霄汉，玉树琼枝作烟萝，几曾识干戈。 一旦归为臣虏，沈腰潘鬓消磨。 最是仓皇辞庙日，教坊犹奏别离歌，垂泪对宫娥。 13 — 浪淘沙令 帘外雨潺潺，春意阑珊。罗衾不耐五更寒。 梦里不知身是客，一晌贪欢。 独自莫凭栏，无限江山，别时容易见时难。 流水落花春去也，天上人间。 14 — 渔父 阆苑有情千里雪，桃李无言一队春。 一壶酒，一竿身，世上如侬有几人。 

我来问道无余说,云在青天水在瓶。新窗口打开可放大文本 window.embedPDF("/meetings/2021-05/5-7再读帖中诗.pdf")

 甫瞻松槚,静听坟茔, 千年万岁,椒花颂声。 北京时间：5月6日 22:00 一、关于墓志 唐昭容上官氏墓志一合，青石质，正方形。2013年出土。志主为唐代著名文学家、政治家上官婉儿。 志盖盝顶，高 75、广 73、厚 12. 5 厘 米。顶面正中阴刻篆书“大唐故昭容上官氏铭”，三行，行三字。 志石高、广 皆 74、厚 15. 5 厘米。划细线棋格，阴刻正书 32 行，满行 33 字，共计 982 字。 二、志盖图版 三、墓志图版 四、墓志录文 夫道之妙者，乾坤得之而为形质；气之精者，造化取之而为识用。挻埴陶铸，合散消息，不可备之于人。备之于人矣，则光前绝后，千载其一。 婕妤姓上官，陇西上邽人也，其先高阳氏之后，子为楚上官大夫，因生得姓之相继；女为汉昭帝皇后，富贵勋庸之不绝。 曾祖弘，隨（隋）藤（滕）王府记室参军、襄州总管府属、华州长史、会稽郡赞持、尚书比部郎中，与榖城公吐万绪平江南，授通议大夫。学备五车，文穷三变。曳裾入侍，载清长坂之衣冠；仗剑出征，一扫平江之氛祲。 祖仪，皇朝晋府参军、东阁祭酒、弘文馆学士、给事中、太子洗马、中书舍人、秘书少监、银青光禄大夫、行中书侍郎、同中书门下三品，赠中书令、秦州都督、上柱国、楚国公、食邑三千户。 波涛海运，崖岸山高；为木则揉作良弓，为铁则砺成利剑；采摭殚于糟粕，一令典籍困穷；错综极于烟霞，载使文章全盛。至于跨蹑簪笏，谋猷庙堂，以石投水而高视，以梅和羹而独步，官寮府佐，问望相趋，麟阁龙楼，辉光递袭，富不期侈，贵不易交。生有令名，天书满于华屋；没有遗爱，玺诰及于穷泉。 父庭芝，左千牛、周王府属，人物本源，士流冠冕。宸极以侍奉为重，道在腹心；王庭以吐纳为先，事资喉舌。落落万寻之树，方振国风；昂昂千里之驹，始光人望。属楚国公数奇运否，解印褰裳，近辞金阙之前，远窜石门之外，并从流迸，同以忧卒。赠黄门侍郎、天水郡开国公、食邑三千户。访以荒陬，无复藤城之榇；藏之秘府，空余竹简之书。 婕妤懿淑天资，贤明神助。诗书为苑囿，捃拾得其菁华；翰墨为机杼，组织成其锦绣。年十三为才人，该通备于龙蛇，应卒逾于星火。先皇拨乱反正，除旧布新，救人疾苦，绍天明命。 神龙元年，册为昭容。以韦氏侮弄国权，摇动皇极。贼臣递构，欲立爱女为储，爱女潜谋，欲以贼党为臣。昭容泣血极谏，扣心竭诚，乞降纶言，将除蔓草。先帝自存宽厚，为掩瑕疵，昭容觉事不行，计无所出。上之，请擿伏而理，言且莫从；中之，请辞位而退，制未之许；次之，请落发而出，卒为挫衂；下之，请饮鸩而死，几至颠坠。 先帝惜其才用，慜以坚贞，广求入腠之医，纔救悬丝之命，屡移朏魄，始就痊平。表请退为婕妤，再三方许。暨宫车晏驾，土宇衔哀。政出后宫，思屠害黎庶；事连外戚，欲倾覆宗社。 皇太子冲规参圣，上智伐谋，既先天不违，亦后天斯应，拯皇基于倾覆，安帝道于艰虞。昭容居危以安，处险以泰。且陪清禁，委运于乾坤之间；遽冒铦锋，亡身于仓卒之际。时春秋四十七。 皇鉴昭临，圣慈轸悼，爰造制命，礼葬赠官。太平公主哀伤，赙赠绢五百匹，遣使吊祭，词旨绸缪。以大唐景云元年八月二十四日，窆于雍州咸阳县茂道乡洪渎原，礼也。龟龙八卦，与红颜而并销；金石五声，随白骨而俱葬。其词曰： 【其一】 巨阀鸿勋，长源远系， 冠冕交袭，公侯相继。 爰诞贤明，是光锋锐， 宫闱以得，若合符契。 【其二】 潇湘水断，宛委山倾， 珠沉圆折，玉碎连城。 甫瞻松槚，静听坟茔， 千年万岁，椒花颂声。 五、参考文献 《旧唐书》卷51本传。 《新唐书》卷76本传。 张说：《唐昭容上官氏文集序》，全唐文2275页。 张说：《昭容上官氏碑铭》，文苑英华4911页。 李明、耿庆刚：《陕西发掘唐昭容上官氏墓》，中国文物报，2013 李明、耿庆刚：《唐昭容上官氏墓志》笺释——兼谈唐昭容上官氏墓相关问题，考古与文物，2013 

此处不留人，自有留人处。 按语版权所属，转载/合作/联系club/成为moderater请在公众号后台留言。 北京时间：5月5日 22:00 本期主持：Terry ▲ 题图&nbsp;唐 阎立本 历代帝王图 “&nbsp;陈後主名陈叔宝，小字黄奴。 南陈第五位皇帝，南陈最後一个皇帝，582年到589年在位，史称陈後主，长城炀公。 《陈书&nbsp;·&nbsp;後主本纪》 後主生深宫之中，长妇人之手，既属邦国殄瘁，不知稼穑艰难。初惧阽危，屡有哀矜之诏，後稍安集，复扇淫侈之风。宾礼诸公，唯寄情於文酒，昵近群小，皆委之以衡轴。谋谟所及，遂无骨鲠之臣，权要所在，莫匪侵渔之吏。政刑日紊，尸素盈朝，耽荒为长夜之饮，嬖宠同艳妻之孽，危亡弗恤，上下相蒙，众叛亲离，临机不寤，自投於井，冀以苟生，视其以此求全，抑亦民斯下矣。 《南史》 後主因削弱之馀，锺灭亡之运，刑政不树，加以荒淫。夫以三代之隆，历世数十，及其亡也，皆败於妇人。况以区区之陈，外邻明德，覆车之迹，尚且追踪叔季，其获支数年，亦爲幸也。虽忠义感慨，致恸井隅，何救麦秀之深悲，适足取笑乎千祀。嗟乎!” 杨坚：“此败岂不由酒?将作诗功夫，何如思安时事?当贺若弼度京口，彼人密啓告急，叔宝爲饮酒，遂不省之。高蠙至日，犹见啓在牀下，未开封。此亦是可笑，盖天亡也。昔苻氏所徵得国，皆荣贵其主。苟欲求名，不知违天命，与之官，乃违天也。 陈後主诗歌留存99篇，拟乐府诗69篇。” 01 — 《采桑》 源於汉乐府相和歌辞《陌上桑》，又称《艳歌罗敷行》丶《日出东南隅行》 春楼髻梳罢，南陌竞相随。 去後花丛散，风来香处移。 广袖承朝日，长鬟碍聚枝。 柯新攀易断，叶嫩摘前萎。 采蘩鈎手弱，微汗杂妆垂。 不应归独早，堪为使君知。 02 — 《三妇艳》 源於乐府旧题《相逢行》十一首&nbsp;其六 大妇初调筝，中妇饮歌声。 小妇春妆罢，弄月当宵楹。 季子时将意，相看不用争。 03 — 《有所思三首 其二》 杳杳与人期，遥遥有所思。 山川千里间，风月两边时。 相对春那剧，相望景偏迟。 当由分别久，梦来还自疑。 04 — 《雨雪曲》 长城飞雪下，边关地籁吟。 蒙蒙九天暗，霏霏千里深。 树冷月恒少，山雾日偏沈。 况聴南归鴈，切思胡笳音。 05 — 《独酌谣四首并序》 齐人淳于髠善为《十酒》，偶效之作《独酌謡》。 独酌謡，独酌且独謡。 一酌岂陶暑，二酌断风颷。 三酌意不畅，四酌情无聊。 五酌盂易覆，六酌欢欲调。 七酌累心去，八酌髙志超。 九酌忘物我，十酌忽凌霄。 凌霄异羽翼，任致得飘飘。 甯学世人醉，扬波去我遥。 尔非浮邱伯，安见王子乔。 06 — 《同平南弟元日思归诗》 至徳掩羲黄，成功迈禹汤。 仪刑元四海，来庭盛万方。 鸣玉观升降，击石乃铿锵。 三春气色早，九疑烟雾长。 浮云断更续，轻花落复香。 北宫曕远岫，南服阻遥江。 尔言想伊洛，我思属潇湘。 07 — 《上巳玄圃宣猷堂褉饮同共八韵》 绮殿三春晩，玉烛四时平。 藤交近浦暗，花照远林明。 百戏堦庭满，八音弦调清。 莺喧杂管韵，钟响带风生。 山髙云气积，水急溜杯轻。 簪缨今盛此，俊乂本多名。 带才尽壮思，文采发雕英。 乐是西园日，欢兹南馆情。 08 — 《入隋侍宴应诏》 日月光天德，山河壮帝居。 太平无以报，愿上东封万年书。 09 — 《戏赠沈后》 留人不留人，不留人也去。 此处不留人，自有留人处。 10 — 《寄碧玉诗》 离别肠应断，相思骨合销。 愁魂若飞散，慿仗一相招。 

俯观万物扰扰焉。若江海之载浮萍。 北京时间：5月4日 22:00 本期主持：chen ▲ 题图&nbsp;明 姚綬 文飲圖卷 01 — 《思旧赋》 向秀 余与嵇康、吕安居至接近，其人并有不羁之才；然嵇志远而疏，吕心旷而放，其后各以事见法。嵇博综技艺，于丝竹特妙。临当就命，顾视日影，索琴而弹之。余逝将西迈，经其旧庐。于时日薄虞渊，寒冰凄然。邻人有吹笛者，发音寥亮。追思曩昔游宴之好，感音而叹，故作赋云： 将命适于远京兮，遂旋反而北徂。 济黄河以泛舟兮，经山阳之旧居。 瞻旷野之萧条兮，息予驾乎城隅。 践二子之遗迹兮，历穷巷之空庐。 叹黍离之愍周兮，悲麦秀于殷墟。 惟古昔以怀今兮，心徘徊以踌躇。 栋宇存而弗毁兮，形神逝其焉如。 昔李斯之受罪兮，叹黄犬而长吟。 悼嵇生之永辞兮，顾日影而弹琴。 托运遇于领会兮，寄余命于寸阴。 听鸣笛之慷慨兮，妙声绝而复寻。 停驾言其将迈兮，遂援翰而写心。 02 — 《酒德赋》 刘伶 有大人先生，以天地为一朝，万期为须臾，日月为扃牖，八荒为庭衢。行无辙迹，居无室卢，幕天席地，纵意所如。止则操卮执觚，动则挈榼提壶。唯酒是务，焉知其余？ 有贵介公子，缙绅处士，闻吾风声，议其所以，乃奋袂扬襟，怒目切齿，陈说礼法，是非蜂起。先生于是捧罂承糟，街杯漱醪，奋髯箕踞，枕曲藉糟，无思无虑，其乐陶陶。兀然而醉，豁然而醒，静听不闻雷霆之声，熟视不睹泰山之形，不觉寒暑之切肌，利欲之感情。俯观万物扰扰焉，若江海之载浮萍。二豪侍侧焉，如蜾赢之与螟蛉。&nbsp; 

逐长夜而心殒。随白日而形削。 北京时间：5月3日 22:00 本期主持：sachi ▲ 题图&nbsp;明 呂紀 秋景花鳥圖軸 01 — 《哀千里赋》 萧萧江阴兮荆山之岑。北绕琅邪碣石，南驰九疑桂林。山则异岭奇峰，横屿带江。杂树亿尺，红霞万里。水则远天相逼，浮云共色。沄沄无底，溶溶不测。 其中险如孟门，豁若长河。参差巨石，纵横龟鼍。若乃夏后未凿，秦皇未避，崭岩生岸，迤逦成迹。驰湍走浪，漂沙击石。 伊孟冬之初立，出首夏以归来。自出国而辞友，永怀慕而抱哀。魂终朝以三夺，心一夜而九摧。徙望悲其何及，铭此恨于黄埃。 于时鸿雁既鸣，秋光亦穷。水黯黯兮莲叶动，山苍苍兮树色红。思云车兮沅北，望霓裳兮澧东。惜重华之已没，念芳草之坐空。 既而悄怆成忧，悯默自怜。信规行之未旷，知矩步之已难。虽河北之爽垲，犹橘柚之不迁。及年岁之未晏，愿匡坐于霸山。 02 — 《四时赋》 北客长欷，深壁寂思。空床连流，圭窬淹滞。网丝蔽户，青台绕梁。春华虚艳，秋月徒光。临飞鸟而魂绝，视浮云而意长。测代序而饶感，知四时之足伤。 若乃旭日始暖，蕙草可织。园桃红点，流水碧色。思应都兮心断，怜故人兮无极。 至若炎云峰起，芳树未移。泽兰生坂，朱荷出池。忆上国之绮树，怜故人兮无极。 若夫秋风一至，白露团团。明月生波，萤火迎寒。眷庭中之梧桐，念机上之罗纨。 至于冬阴北边，永夜不晓。平芜隐海，千里飞鸟。何尝不梦帝城之阡陌，忆故都之台沼。 是以轸琴情动，戛瑟涕落。逐长夜而心殒，随白日而形削。故秦人秦声，楚音楚奏。闻歌更泣，见悲已疚。实由魂气怆断，外物非救。参四时而皆难，况仆人之末陋也。 

绮罗毕兮池馆尽。琴瑟灭兮丘垄平。 北京时间：5月2日 22:00 ▲ 题图&nbsp;北宋 郭熙 树色平远图 01 试望平原，蔓草萦骨，拱木敛魂。人生到此，天道宁论？于是仆本恨人，心惊不已。直念古者，伏恨而死。 02 至如秦帝按剑，诸侯西驰。削平天下，同文共规，华山为城，紫渊为池。雄图既溢，武力未毕。方架鼋鼍以为梁，巡海右以送日。一旦魂断，宫车晚出。 03 若乃赵王既虏，迁于房陵。薄暮心动，昧旦神兴。别艳姬与美女，丧金舆及玉乘。置酒欲饮，悲来填膺。千秋万岁，为怨难胜。 04 至如李君降北，名辱身冤。拔剑击柱，吊影惭魂。情往上郡，心留雁门。裂帛系书，誓还汉恩。朝露溘至，握手何言？ 05 若夫明妃去时，仰天太息。紫台稍远，关山无极。摇风忽起，白日西匿。陇雁少飞，代云寡色。望君王兮何期？终芜绝兮异域。 06 至乃敬通见抵，罢归田里。闭关却扫，塞门不仕。左对孺人，顾弄稚子。脱略公卿，跌宕文史。赍志没地，长怀无已。 07 及夫中散下狱，神气激扬。浊醪夕引，素琴晨张。秋日萧索，浮云无光。郁青霞之奇意，入修夜之不旸。 08 或有孤臣危涕，孽子坠心。迁客海上，流戍陇阴，此人但闻悲风汩起，血下沾衿。亦复含酸茹叹，销落湮沉。 09 若乃骑叠迹，车屯轨，黄尘匝地，歌吹四起。无不烟断火绝，闭骨泉里。 10 已矣哉！春草暮兮秋风惊，秋风罢兮春草生。绮罗毕兮池馆尽，琴瑟灭兮丘垄平。自古皆有死，莫不饮恨而吞声。 

春草碧色。春水渌波。送君南浦。伤如之何。 本期主持：迎&nbsp;&amp; sachi 北京时间：5月1日&nbsp;22:00 ▲ 题图&nbsp;北宋 郭熙 樹色平遠圖 01 黯然销魂者，唯别而已矣！况秦吴兮绝国，复燕宋兮千里。或春苔兮始生，乍秋风兮暂起。是以行子肠断，百感凄恻。风萧萧而异响，云漫漫而奇色。舟凝滞于水滨，车逶迟于山侧。 02 棹容与而讵前，马寒鸣而不息。掩金觞而谁御，横玉柱而沾轼。居人愁卧，怳若有亡。日下壁而沉彩，月上轩而飞光。见红兰之受露，望青楸之离霜。巡层楹而空掩，抚锦幕而虚凉。知离梦之踯躅，意别魂之飞扬。故别虽一绪，事乃万族。 03 至若龙马银鞍，朱轩绣轴，帐饮东都，送客金谷。琴羽张兮箫鼓陈，燕、赵歌兮伤美人，珠与玉兮艳暮秋，罗与绮兮娇上春。惊驷马之仰秣，耸渊鱼之赤鳞。造分手而衔涕，感寂寞而伤神。 04 乃有剑客惭恩，少年报士，韩国赵厕，吴宫燕市。割慈忍爱，离邦去里，沥泣共诀，抆血相视。驱征马而不顾，见行尘之时起。方衔感于一剑，非买价于泉里。金石震而色变，骨肉悲而心死。 05 或乃边郡未和，负羽从军。辽水无极，雁山参云。闺中风暖，陌上草薰。日出天而曜景，露下地而腾文。镜朱尘之照烂，袭青气之烟煴，攀桃李兮不忍别，送爱子兮沾罗裙。 06 至如一赴绝国，讵相见期？视乔木兮故里，决北梁兮永辞，左右兮魄动，亲朋兮泪滋。可班荆兮憎恨，惟樽酒兮叙悲。值秋雁兮飞日，当白露兮下时，怨复怨兮远山曲，去复去兮长河湄。 07 又若君居淄右，妾家河阳，同琼珮之晨照，共金炉之夕香。君结绶兮千里，惜瑶草之徒芳。惭幽闺之琴瑟，晦高台之流黄。春宫閟此青苔色，秋帐含此明月光，夏簟清兮昼不暮，冬釭凝兮夜何长！织锦曲兮泣已尽，回文诗兮影独伤。 08 傥有华阴上士，服食还仙。术既妙而犹学，道已寂而未传。守丹灶而不顾，炼金鼎而方坚。驾鹤上汉，骖鸾腾天。暂游万里，少别千年。惟世间兮重别，谢主人兮依然。 09 下有芍药之诗，佳人之歌，桑中卫女，上宫陈娥。春草碧色，春水渌波，送君南浦，伤如之何！至乃秋露如珠，秋月如圭，明月白露，光阴往来，与子之别，思心徘徊。 10 是以别方不定，别理千名，有别必怨，有怨必盈。使人意夺神骇，心折骨惊，虽渊、云之墨妙，严、乐之笔精，金闺之诸彦，兰台之群英，赋有凌云之称，辨有雕龙之声，谁能摹暂离之状，写永诀之情者乎？ 

日月不恒处，人生忽若寓。 按语版权所属，转载/合作/联系club/成为moderater请在公众号后台留言。 北京时间：4月30日 22:00 本期主持：Alexander ▲ 题图&nbsp;晋 顾恺之 洛神赋图卷 主持人按： “ 四百年汉家天下的最后一个阶段——建安，是一个悲哀的年代。英雄们还未诞生在钢铁的摇篮中，世界在动荡和战火中挣扎。 顺帝末年的民间已经开始传唱“直如弦，死道边；曲如钩，反封侯 ”的民谣。到了汉家第二十一位天子桓帝御宇的时候，先有诛灭梁氏册封五侯，至延熹四年，零吾羌和先零羌叛乱，战火更是波及到三辅。为了减轻国库的财政支出，桓帝下诏减发公卿百官的俸禄，借贷王、侯的一半租税，同时下令以不同价钱卖关内侯、虎贲郎、羽林郎、缇骑营士和五大夫等官爵。紧跟着又有第一次党锢之祸。当庶民们悲伤地唱出“小麦青青大麦枯，谁当获者妇与姑，丈人何在西击胡。吏买马，君具车。请为诸君鼓咙胡”，汉家天下也就气若游丝了。及桓帝宾天，年幼的解渎亭侯承继大统，紧随其后的竟然是九月政变和第二次党锢之祸。西北羌乱和东北鲜卑动荡不安，天子却在西园眈于享乐乃至卖官鬻爵。当察举传出了“举秀才，不知书。举孝廉，父别居。寒素清白浊如泥，高第良将怯如鸡”的笑话之时，太平道的张氏兄弟已经高举着“苍天已死”的口号，掀起了更大的战乱。 乱世中的一般人感慨于“白发时下难久居”的呐喊之时，红轮西坠咸池傍的建安也就到来了。在我们感慨于建安群星璀璨之时，请记住桓灵板荡的哀哀乱世之间平民的悲伤与别离。 旧时代被摧枯拉朽地毁去，而新的时代，则建立在战士的尸骨和妇孺的血泪上。” 【曹操】 01 — 度关山 天地间。人为贵。 立君牧民。为之执则。 车辙马迹。经纬四极。 黜陟幽明。黎庶繁息。 於铄贤圣。总统邦域。 封建五爵。井田刑狱。 有燔丹书。无普赦赎。 皋陶甫侯。何有失职。 嗟哉后世。改制易律。 劳民为君。役赋其力。 舜漆食器。畔者十国。 不及唐尧。采椽不斫。 世叹伯夷。欲以厉俗。 侈恶之大。俭为共德。 许由推让。岂有讼曲。 兼爱尚同。疏者为戚。 02 — 對酒 对酒歌。太平时。 吏不呼门。王者贤且明。 宰相股肱皆忠良。咸礼让。 民无所争讼。三年耕有九年储。 仓谷满盈。斑白不负戴。 雨泽如此。百谷用成。 却走马以粪其土田。爵公侯伯子男。 咸爱其民。以黜陟幽明。 子养有若父与兄。犯礼法。 轻重随其刑。路无拾遗之私。 囹圄空虚。冬节不断人。 耄耋皆得以寿终。恩泽广及草木昆虫。 03 — 短歌行 对酒当歌，人生几何。 譬如朝露，去日苦多。 慨当以慷，忧思难忘。 何以解忧，唯有杜康。 青青子衿，悠悠我心。 但为君故，沉吟至今。 呦呦鹿鸣，食野之苹。 我有嘉宾，鼓瑟吹笙。 明明如月，何时可掇。 忧从中来，不可断绝。 越陌度阡，枉用相存。 契阔谈燕，心念旧恩。 月明星稀，乌鹊南飞。 绕树三匝，何枝可依。 山不厌高，海不厌深。 周公吐哺，天下归心。 【曹丕】 04 — 煌煌京洛行 夭夭园桃，无子空长。 虚美难假，偏轮不行。 淮阴五刑，鸟尽弓藏。 保身全名，独有子房。 大愤不收，褒衣无带。 多言寡诚，只令事败。 苏秦之说，六国以亡。 倾侧卖主，车裂固当。 贤矣陈轸，忠而有谋。 楚怀不从，祸卒不救。 祸夫吴起，智小谋大。 西河何健，伏尸何劣。 嗟彼郭生，古之雅人。 智矣燕昭，可谓得臣。 峨峨仲连，齐之高士。 北辞千金，东蹈沧海。 05 — 艳歌何尝行 何尝快。独无忧。 但当饮醇酒。炙肥牛。 长兄为二千石。中兄被貂裘。 小弟虽无官爵。鞍马馺馺。 往来王侯长者游。但当在王侯殿上。 快独摴蒲六博。对坐弹棋。 男儿居世。各当努力。 蹙迫日暮。殊不久留。 少小相触抵。寒苦常相随。 忿恚安足诤。吾中道与卿共别离。 约身奉事君。礼节不可亏。 上惭沧浪之天。下顾黄口小儿。 奈何复老心皇皇。独悲谁能知。 06 — 上留田行 居世一何不同。上留田。 富人食稻与粱。上留田。 贫子食糟与糠。上留田。 贫贱亦何伤。上留田。 禄命悬在苍天。上留田。 今尔叹息将欲谁怨。上留田。 【曹植】 07 — 浮萍篇 浮萍寄清水，随风东西流。 结发辞严亲，来为君子仇。 恪勤在朝夕，无端获罪尤。 在昔蒙恩惠，和乐如瑟琴。 何意今摧颓，旷若商与参。 茱萸自有芳，不若桂与兰。 新人虽可爱，无若故所欢。 行云有返期，君恩傥中还。 慊慊仰天叹，愁心将何愬。 日月不恒处，人生忽若寓。 悲风来入怀，泪下如垂露。 发箧造裳衣，裁缝纨与素。 08 — 赠白马王彪 黄初四年正月。白马王、任城王与余俱朝京师。会节气。到洛阳。任城王薨。至七月与白马王还国。后有司以二王归藩。道路宜异宿止。意毒恨之。盖以大别在数日。是用自剖。与王辞焉。愤而成篇。 谒帝承明庐，逝将归旧疆。 清晨发皇邑，日夕过首阳。 伊洛广且深，欲济川无梁。 泛舟越洪涛，怨彼东路长。 顾瞻恋城阙，引领情内伤。 太谷何寥廓，山树郁苍苍。 霖雨泥我涂，流潦浩纵横。 中逵绝无轨，改辙登高冈。 修坂造云日，我马玄以黄。 玄黄犹能进，我思郁以纡。 郁纡将何念，亲爱在离居。 本图相与偕，中更不克俱。 鸱枭鸣衡轭，豺狼当路衢。 苍蝇间白黑，谗巧反亲疏。 欲还绝无蹊，揽辔止踟蹰。 踟蹰亦何留，相思无终极。 秋风发微凉，寒蝉鸣我侧。 原野何萧条，白日忽西匿。 归鸟赴乔林，翩翩厉羽翼。 孤兽走索羣，衔草不遑食。 感物伤我怀，抚心长太息。 太息将何为，天命与我违。 奈何念同生，一往形不归。 孤魂翔故域，灵柩寄京师。 存者忽复过，亡没身自衰。 人生处一世，去若朝露晞。 年在桑榆间，影响不能追。 自顾非金石，咄唶令心悲。 心悲动我神，弃置莫复陈。 丈夫志四海，万里犹比邻。 恩爱苟不亏，在远分日亲。 何必同衾帱，然后展殷懃。 忧思成疾疢，无乃儿女仁。 仓卒骨肉情，能不怀苦辛。 苦辛何虑思，天命信可疑。 虚无求列仙，松子久吾欺。 变故在斯须，百年谁能持。 离别永无会，执手将何时。 王其爱玉体，俱享黄发期。 收泪卽长路，援笔从此辞。 &nbsp; 09 — 七步诗 煮豆持作羹，漉豉以为汁。 萁在釜下然，豆在釜中泣。 本是同根生，相煎何太急。 sachi： 上一次读三曹，似乎打破了很多听众从后世演绎中获得的对于三曹的刻板印象—— 原来哥哥居然是这样温柔深情的谦谦君子，而弟弟有着如此的浪漫与天真，好似永远不会对生活失去希望的少年模样。而他们的父亲，那个人们口中白脸的乱世奸雄，竟被自己的孩子们深深爱戴。 三曹其人，他们不仅仅是政治家或者被放逐者，他们的形象中，还有通过他们的「自言」和「交往」表现出的文人身份。他们不分伯仲，各有风格，并开启了各自的新的文学传统。 弟弟就像是巴洛克的鲁本斯，用痉挛的面庞、凸起的肌肉、迸发的威严把你笼罩进入他所表达的世界里。你会被他蓬勃的情绪点燃，燃烧着最后的理智，落入「野田黄雀」的罗网。 而哥哥，他很温柔，却又很理智。就像印象派的莫奈，用看似轻柔的色泽、轻巧的笔触，悄悄浸染你的情绪，攫取你的心神。 他是一个就连「我想你」都没法轻易宣之于口的男人。当他想要表达思念时，可能会顾左右而言他。又会在你忍不住调笑他时，看着你的眼睛，慢慢咏出调和了「静女其姝」、「结桂枝兮延伫」、「有所思」三种浓烈相思的诗篇。 你轻巧走近他编织完成的风景里，不由自主地臣服其间，眼光所及一山一木，皆是他羞于言明的情绪。是他想要伸出又收回的手。 父亲呢？两位优秀的孩子就像父亲的两个侧面。父亲的胸怀里，有着尔虞我诈，也有着悲天悯人。父亲是所有故事得以开始的契机，是这个宇宙中一切哲学和艺术的源头。是高高伫立的卫城神像，也是神像脚下穿梭不停、穿着宽大罩衫的智者。 初读时，我们可能会惊讶三曹各自有其风格，仿佛他们的文学创作与我们熟知的史事毫不相干。但读上一两篇又会发现，他们的文章与他们的人生紧紧结合在一起——只是我们看到的「史事」曾是那么片面而充满偏见。 那么继续再来读吧！ 来看看他们的更多侧面，通过他们的「自言」，站在他们的视角，用你自己的神知，去贴近痛心着「行行日已远」的灵魂。 

玉户帘中卷不去。捣衣砧上拂还来。 北京时间：4月29日 22:00 ▲ 题图&nbsp;唐 张旭 书 【賀知章。見全唐詩一百十二。】 01 — 曉發 江臯聞曙鐘，輕栧理還舼。 海潮夜約約，川露晨溶溶。 始見沙上鳥，猶埋雲外峰。 故鄉杳無際，明發懷朋從。 02 — 采蓮曲 稽山罷霧鬱嵯峨，鏡水無風也自波。 莫言春度芳菲盡，別有中流采芰荷。 03 — 答朝士 鈒鏤銀盤盛蛤蜊，鏡湖蓴菜亂如絲。 鄉曲近來隹此味，遮渠不道是吳兒。 【包融。見全唐詩一百十四。】 04 — 阮公嘯臺 荒臺森荆杞，蒙籠無上路。 傳是古人跡，阮公長嘯處。 至今清風來，時時動林樹。 逝者共已遠，升攀想遺趣。 靜然荒榛門，久之若有悟。 靈光未歇滅，千載知仰慕。 05 — 和陳校書省中翫雪 芸閣朝來雪，飄颻正滿空。 褰開明月下，校理落花中。 色向懷鉛白，光因翰簡融。 能令草玄者，迴思入流風。 【張旭。見全唐詩一百十七。】 06 — 清谿泛舟 旅人倚征棹，薄暮起勞歌。 笑攬清谿月，清輝不厭多。 07 — 山行留客 山光物態弄春輝，莫為輕陰便擬歸。 縱使晴明無雨色，入雲深處亦沾衣。 【張若虛。見全唐詩一百十七。】 08 — 代答閨夢還 關塞年華早，樓臺別望違。 試衫著煖氣，開鏡覓春暉。 燕入窺羅幕，蜂來上畫衣。 情催桃李豔，心寄管弦飛。 妝洗朝相待，風花暝不歸。 夢魂何處入，寂寂掩重扉。 

山寒微有雪，石路本无尘。 北京时间：4月28日 22:00 ▲ 题图&nbsp;六朝 陆探微 归去来兮辞图 01 — 陇头水 文镜秘府云。刘氏云。吴人徐陵。东南之秀。所作文笔。未曾犯声。唯横吹云云。亦是通人之弊。案此诗文苑英华作张正见。今两存之。 陇头流水急，水急行难渡。 半入隗嚣营，傍侵酒泉路。 心交赠宝刀，小妇裁纨素。 欲知别家久，戎衣今已故。 02 — 折杨柳 袅袅河堤树，依依魏主营。 江陵有旧曲，洛下作新声。 妾对长杨苑，君登高柳城。 春还应共见，荡子太无情。 03 — 走笔戏书应令诗 此日乍殷勤，相嫌不如春。 今宵花烛泪，非是夜迎人。 舞席秋来卷，歌筵无数尘。 曾经新代故，那恶故迎新。 片月窥花簟，轻寒入锦巾。 秋来应瘦尽，偏自著腰身。 04 — 春情诗 风光今旦动，雪色故年残。 薄夜迎新节，当垆却晚寒。 奇香分细雾，石炭捣轻纨。 竹叶裁衣带，梅花奠酒盘。 年芳袖里出，春色黛中安。 欲知迷下蔡，先将过上兰。 05 — 奉和咏舞诗 十五属平阳，因来入建章。 主家能教舞，城中巧画妆。 低鬟向绮席，举袖拂花黄。 烛送空回影，衫传箧里香。 当由好留客，故作舞衣长。 06 — 山斋诗 桃源惊往客，鹤峤断来宾。 复有风云处，萧条无俗人。 山寒微有雪，石路本无尘。 竹径蒙笼巧，茅斋结构新。 烧香披道记，悬镜厌山神。 砌水何年溜，檐桐几度春。 云霞一已绝，宁辨汉将秦。 07 — 秋日别庾正员诗 征途愁转旆，连骑惨停镳。 朔气凌疏木，江风送上潮。 青雀离帆远，朱鸢别路遥。 唯有当秋月，夜夜上河桥。 08 — 内园逐凉 昔有北山北，今余东海东。 纳凉高树下，直坐落花中。 狭径长无迹，茅斋本自空。 提琴就竹筱，酌酒劝梧桐。 

安期反蓬莱，王母还昆仑。 北京时间：4月27日 22:00 ▲ 题图&nbsp;隋 展子虔 游春图 01 — 胡无人行 剑头利如芒，恒持照眼光。 铁骑追骁虏，金羁讨黠羌。 高秋八九月，胡地早风霜。 男儿不惜死，破胆与君尝。 02 — 行路难五首 其四 君不见长安客舍门。倡家少女名桃根。 贫穷夜纺无灯烛。何言一朝奉至尊。 至尊离宫百余处。千门万户不知曙。 唯闻哑哑城上乌。玉栏金井牵辘轳。 丹梁翠柱飞流苏。香薪桂火炊雕胡。 当年翻覆无常定。薄命为女何必粗。 03 — 酬周参军 日暮忧人起，倚户怅无欢。 水传洞庭远，风送雁门寒。 江南霜雪重，相如衣服单。 沉云隐乔树，细雨灭层峦。 且当对樽酒，朱弦永夜弹。 04 — 赠王桂阳别诗三首 其二 客子惨无欢，送别江之干。 白云方渺渺，黄鸟尚关关。 纠纷巫山石，合沓洞庭澜。 行衣侵晓露，征舠犯夜湍。 无因停合浦，见此去珠还。 05 — 同柳吴兴何山集送刘馀杭 王孙重离别，置酒峰之畿。 逶迤川上草，参差涧里薇。 轻云纫远岫，细雨沐山衣。 檐端水禽息，窗上野萤飞。 君随绿波远，我逐清风归。 06 — 忆费昶诗 皎皎日将上，猎猎起微风。山没清波内，帆在浮云中。直趣珠星北，斜开碧海东。故人若思我，当念离根蓬。 07 — 赠鲍舂陵别诗 落叶思纷纷，蝉声犹可闻。 水中千丈月，山上万重云。 海鸿来倏去，林花合复分。 所忧别离意，白露下沾裙。 08 — 览古诗 尝稽真仙道，清淑祕众烦。 秦皇及汉武，焉得游其藩。 既欲先宇宙，仍规後乾坤。 崇高与久远，万物莫能存。 矧乃恣所欲，荒淫伐灵根。 安期反蓬莱，王母还昆仑。 09 — 咏云二首 其一 飘飘上碧虚，蔼蔼隐青林。 氛氲如有意，萦郁讵无心。 

山川隔道里，芳草徒萋萋。 北京时间：4月26日 22:00 ▲ 题图 南宋 萧照 丹林诗意图 01 春游诗 藂兰已飞蝶，杨柳半藏鸦。 物色相煎荡，微步出东家。 既同翡翠翼，复如桃李花。 欲以千金笑，迴君流水车。 02 闺情诗 月出宵将半，星流晓未央。 空闺易成响，虚室自生光。 娇羞悦人梦，犹言君在傍。 03 望夕霁诗 连山卷乱云，长林息众籁。 密树含绿滋，遥峰凝翠霭。 石溜正潨潺，山泉始澄汰。 物华方入赏，跂予心期会。 &nbsp; 04 东南射山诗 还丹改容质，握髓驻流年。 口含千里雾，掌流五色烟。 琼浆泛金鼎，瑶池溉玉田。 倏忽整龙驾，相遇凤台前。 05 苦暑诗 日坂散朱雰，天隅敛青霭。 飞飙焕南陆，炎津通北濑。 繁星聚若珠，密云屯似盖。 月至每开襟，风过时解带。 06 春月二首。其二 菤葹心未发，蘼芜叶欲齐。 春蚕方曳绪，新燕正衔泥。 野雉呼雌雊，庭禽挟子棲。 从君客梁后，方昼掩春闺。 山川隔道里，芳草徒萋萋。 07 北寺寅上人房望远岫翫前池诗 安期逐长往，交甫称高让。 远迹入沧溟，轻举驰昆阆。 良由心独善，兼且情由放。 岂若寻幽栖，即目穷清旷。 激水周堂下，屯云塞檐向。 闲牖听奔涛，开窗延叠嶂。 前阶复虚沿，沵迤成洲涨。 雨点散圆文，风生起斜浪。 游鳞互瀺灂，群飞皆哢吭。 莲叶蔓田田，菱花动摇漾。 浮光曜庭庑，流芳袭帷帐。 匡坐足忘怀，讵思江海上。 &nbsp; 08 以服散鎗赠殷君别诗 玉铉布交文，金丹焕仙骨。 九沸翻成缓，七转良为切。 执以代疏麻，长贻故人别。 

此时情绪此时天。无事小神仙。 北京時間：4月25日 21:00 本期主持：天仪 ▲ 题图&nbsp;清 陈枚 月曼清游图册之琼台玩月 01 — 鶴沖天 梅雨霽，暑風和，高柳亂蟬多。 小園臺榭遠池波，魚戲動新荷。 薄紗廚，輕羽扇，枕冷簟涼深院。 此時情緒此時天，無事小神仙。 02 — 鶴沖天 白角簟，碧紗廚。梅雨乍晴初。 謝家池畔正清虛。香散嫩芙蕖。&nbsp; 日流金，風解慍。一弄素琴歌舞。 慢搖紈扇訴花箋。吟待晚涼天。 03 — 風流子 新綠小池塘，風簾動、碎影舞斜陽。 羨金屋去來，舊時巢燕，土花繚繞，前度莓墻。 繡閣鳳幃深幾許，聽得理絲簧。 欲說又休，慮乖芳信，未歌先咽，愁近清觴。 遙知新妝了，開朱戶、應自待月西厢。 最苦夢魂，今宵不到伊行。 問甚時說與，佳音密秏，寄將秦鏡，偷換韓香。 天便教人，霎時厮見何妨。 04 — 過秦樓 水浴清蟾，葉喧涼吹，巷陌馬聲初斷。 閒依露井，笑撲流螢，惹破畫羅輕扇。 人靜夜久凭欄，愁不歸眠，立殘更箭。 歎年華一瞬，人今千里，夢沈書遠。 空見說、鬢怯瓊梳，容消金鏡，漸嬾趁時勻染。 梅風地溽，虹雨苔滋，一架舞紅都變。 誰信無憀為伊，才減江淹，情傷荀倩。 但明河影下，還看稀星數點。 05 — 側犯 暮霞霽雨，小蓮出水紅妝靚。 風定，看步襪江妃照明鏡。 飛螢度暗草，秉燭遊花徑。 人靜，攜豔質、追涼就槐影。 金環皓腕，雪藕清泉瑩。 誰念省、滿身香，猶是舊荀令。 見說胡姬，酒壚寂靜，煙鎖漠漠，藻池苔井。 06 — 紅林檎近 高柳春纔軟，凍梅寒更香。暮雪助清峭，玉塵散林塘。 那堪飄風遞冷，故遣度幕穿窗。似欲料理新妝，呵手弄絲簧。 冷落詞賦客，蕭索水雲鄉。援毫授簡，風流猶憶東梁。 望虛檐徐轉，回廊未掃，夜長莫惜空酒觴。 07 — 紅林檎近 風雪驚初霽，水鄉增暮寒。樹杪墮飛羽，檐牙挂琅玕。 纔喜門堆巷積，可惜迤邐消殘。漸看低竹翩翻，清池漲微瀾。 步屐晴正好，宴席晚方歡。梅花耐冷，亭亭來入冰盤。 對前山橫素，愁雲變色，放杯同覓高處看。 08 — 醜奴兒 肌膚綽約真仙子，來伴冰霜，洗盡鉛黃，素面初無一點妝。 尋花不用持銀燭，暗裡聞香，零落池塘，分付余妍與壽陽。 09 — 玉燭新 溪源新臘後。見數朶江梅，翦裁初就。 暈酥砌玉，芳英嫩、故把春心輕漏。 前村昨夜，想弄月黃昏時候。 孤岸峭、疏影橫斜，濃香暗霑襟袖。 尊前賦與多材，問嶺外風光，故人知否。 壽陽謾鬭。終不似、照水一枝清瘦。 風嬌雨秀。好亂插繁花盈首。 須信道、羌管無情，看看又奏。 10 — 菩薩蠻 銀河宛轉三千曲，浴鳧飛鷺澄波綠。 何處是歸舟，夕陽江上樓。 天憎梅浪發，故下封枝雪。 深院捲簾看，應憐江上寒。 11 — 三部樂 浮玉霏瓊，向邃館靜軒，倍增清絕。 夜窗垂練，何用交光明月。 近聞道、官閣多梅，趁暗香未遠，凍蘂初發。 倩誰摘取，寄贈情人桃葉。 迴文近傳錦字，道爲君瘦損，是人都說。 祅知染紅著手，膠梳黏髮。轉思量、鎮長墮睫。 都只爲、情深意切。欲報消息無一句，堪愈愁結。 12 — 花犯 粉牆低，梅花照眼，依然舊風味。 露痕輕綴。疑净洗鉛華，無限佳麗。 去年勝賞曾孤倚，冰盤同宴喜。 更可惜、雪中高樹，香篝熏素被。 今年對花最悤悤，相逢似有恨，依依愁悴。 吟望久，青苔上、旋看飛墜。 相將見、脆丸薦酒，人正在、空江煙浪裏。 但夢想、一枝瀟灑，黃昏斜照水。 13 — 品令 夜闌人靜。月痕寄、梅梢疏影。 簾外曲角欄干近。 舊攜手處，花霧寒成陣。 不禁愁與恨，縱相逢難問， 黛眉曾把春衫印。 後期無定，腸斷香消盡。 14 — 西河 佳麗地，南朝盛事誰記。 山圍故國繞清江，髻鬟對起。 怒濤寂寞打孤城，風檣遙度天際。 斷崖樹猶倒倚。莫愁艇子曾繫。 空余舊跡鬱蒼蒼，霧沈半壘。 夜深月過女牆來，賞心東望淮水。 酒旗戲鼓甚處市。 想依稀、王謝鄰里。燕子不知何世。 入尋常、巷陌人家相對，如說興亡斜陽裏。 15 — 迎春樂 清池小圃開雲屋。結春伴、往來熟。 憶年時、縱酒杯行速，看月上，歸禽宿。 牆裏修篁森似束，記名字、曾刊新綠。 見說別來長，沿翠蘚、封寒玉。 

请学碧灵草。终岁自芬芳。 北京时间：4月24日 22:00 本期主持：sachi &amp; 迎 ▲ 题图 南宋 马远 水图 01 — 步桐台诗 客子畏霜雪，忧至竟悠哉。 绮帷生网罗，宝刀积尘埃。 思君出汉北，鞍马登楚台。 岁彩合云光，平原秋色来。 寂听积空意，凝望信长怀。 蕙芬自有美，光景讵徘徊。 山中忽缓驾，暮雪将盈阶。 02 — 游黄蘖山 长望竟何极，闽云连越边。 南州饶奇怪，赤县多灵仙。 金峰各亏日，铜石共临天。 阳岫照鸾采，阴溪喷龙泉。 残杌千代木，崷崒万古烟。 禽鸣丹壁上，猿啸青崖间。 秦皇慕隐沦，汉武愿长年。 皆负雄豪威，弃剑为名山。 况我葵藿志，松术横眼前。 所若同远好，临风载悠然。 03 — 贻袁常侍诗 昔我别楚水，秋月丽秋天。 今君客吴坂，春色缥春泉。 幽冀生碧草，沅湘含翠烟。 铄铄霞上景，懵懵云外山。 涉江竟何望，留滞空采莲。 驻情光气下，凝怨琴瑟前。 珠贝性明润，兰玉好芳坚。 不以宿昔岨，怀愧期暮年。 04 — 渡泉峤出诸山之顶 岑崟蔽日月，左右信艰哉。 万壑共驰骛，百谷争往来。 鹰隼既厉翼，蛟鱼亦曝腮。 崩壁迭枕卧，崭石屡盘回。 伏波未能凿，楼船不敢开。 百年积流水，千岁生青苔。 行行讵半景，余马以长怀。 南方天炎火，魂兮可归来。 05 — 渡西塞望江上诸山诗 南国多异山，杂树共冬荣。 潺湲夕涧急，嘈嘈晨鹍鸣。 石林上参错，流沫下纵横。 松气鉴青蔼，霞光铄丹英。 望古一凝思，留滞桂枝情。 结友爱远岳，采药好长生。 当畏佳人晚，秋兰伤紫茎。 海外果可学，岁暮诵仙经。 06 — 望荆山诗 奉义至江汉，始知楚塞长。 南关绕桐柏，西岳出鲁阳。 寒郊无留影，秋日悬清光。 悲风挠重林，云霞肃川涨。 岁晏君如何，零泪沾衣裳。 玉柱空掩露，金樽坐含霜。 一闻苦寒奏，再使艳歌伤。 07 — 还故园诗 汉臣泣长沙，楚客悲辰阳。 古今虽不举，兹理亦宜伤。 山中信寂寥，孤景吟空堂。 北地三变露，南檐再逢霜。 窃值寰海辟，仄见圭纬昌。 浮云抱山川，游子御故乡。 遽发桃花渚，适宿春风场。 红草涵电色，绿树铄烟光。 高歌傃关国，微叹依笙篁。 请学碧灵草，终岁自芬芳。 08 — 陶征君潜田居 种苗在东皋，苗生满阡陌。 虽有荷锄倦，浊酒聊自适。 日暮巾柴车，路暗光已夕。 归人望烟火，稚子候檐隙。 问君亦何为，百年会有役。 但愿桑麻成，蚕月得纺绩。 素心正如此，开径望三益。 09 — 惜晚春应刘秘书诗 烟景抱空意，蘅杜缀幽心。 心忧望碧叶，涵影顾青林。 风光多树色，露华翻蕙阴。 水苔方下蔓，石萝日上寻。 霞衣已具带，仙冠不持簪。 徒为多委郁，精魄还自临。 始获琼歌赠，一点重如金。 山中有杂桂，玉沥乃共斟。 10 — 赤亭渚诗 吴江泛丘墟，饶桂复多枫。 水夕潮波黑，日暮精气红。 路长寒光尽，鸟鸣秋草穷。 瑶水虽未合，珠霜窃过中。 坐识物序晏，卧视岁阴空。 一伤千里极，独望淮海风。 远心何所类，云边有征鸿。 11 — 西洲曲 忆梅下西洲，折梅寄江北。 单衫杏子红，双鬓鸦雏色。 西洲在何处，两桨桥头渡。 日暮伯劳飞，风吹乌臼树。 树下即门前，门中露翠钿。 开门郎不至，出门采红莲。 采莲南塘秋，莲花过人头。 低头弄莲子，莲子青如水。 置莲怀袖中，莲心彻底红。 忆郎郎不至，仰首望飞鸿。 鸿飞满西洲，望郎上青楼。 楼高望不见，尽日栏干头。 栏干十二曲，垂手明如玉。 卷帘天自高，海水摇空绿。 海水梦悠悠，君愁我亦愁。 南风知我意，吹梦到西洲。 

矮纸斜行闲作草。晴窗细乳戏分茶。 按语版权所属，转载/合作/联系club/成为moderater请在公众号后台留言。 room/群聊/ins二维码请见文末。欢迎加入：） 北京时间：4月23日&nbsp; 22:00 主持人：Chen “&nbsp;言诗者不可不言书。书与诗同，发于魏晋，盛于唐而变于宋，可见诗书同轨。诗中或寄某某，或呈某某，或题壁，或自书，对于读者而言，皆是诗书各占分数。可惜时过千年，诗歌存世，十不足一，书法更甚。唐人尚有墨迹存世者，寥寥可数，杜牧李白之书皆是孤品。后世书作多有抄写前人诗句，可见哪些诗歌广受文人推崇。被写最多的，莫过于杜甫。他的秋兴八首，就留下了赵孟頫，徐渭，李东阳，祝枝山，陈淳，王铎等十数个版本。其次是李白，陶潜，曹植诗，屡屡作为书法作品的内容。这些名诗，相信在中古迟早都会读到。本期所录，却是字比诗有名的典型。人人皆说字好，便不读其中之诗了。是为序。” 01 — 《道士步虚词之二》 庾信 东明九芝盖，北烛五云车。 飘飖入倒景，出没上烟霞。 春泉下玉溜，青鸟向金华。 汉帝看桃核，齐侯问棘花。 应逐上元酒，同来访蔡家。 古诗四帖 传张旭书 (辽宁省博物馆)&nbsp; 02 — 《岩下见一老翁四五少年赞》 谢灵运 衡山采药人，路迷粮亦绝。 过息岩下坐，正见相对说。 一老四五少，仙隐不可别。 其书非世教，其人必贤哲。 古诗四帖 传张旭书(辽宁省博物馆)&nbsp; &nbsp; 03 — 《兰亭诗》 谢安 伊昔先子，有怀春游。 契兹玄执，寄教林丘。 森森连岭，茫茫原畴。 逈霄垂模，凝泉散流。 兰亭诗帖 传柳公权/杜牧书 (故宫博物院)&nbsp; &nbsp; 04 — 《兰亭诗》 王羲之 &nbsp; 三春启群品，寄畅在所因。 仰望碧天际，俯磐绿水滨。 寥朗无厓观，寓目理自陈。 大矣造化功，万殊莫不均。 群籁虽参差，适我无非新。 兰亭诗帖 传柳公权/杜牧书 (故宫博物院) 笔迹对比&nbsp;杜牧《张好好诗》 笔迹对比&nbsp;柳公权《蒙诏帖》 05 — 《赠裴将军》 颜真卿 大君制六合，猛将清九垓。 战马若龙虎，腾陵何壮哉。 将军临北荒，烜赫耀英才。 剑舞跃游电，随风萦且回。 登高望天山，白雪正崔嵬。 入阵破骄虏，威声雄震雷。 一射百马倒，再射万夫开。 匈奴不敢敌，相呼归去来。 功成报天子，可以画麟台。 送裴将军诗帖 颜真卿书&nbsp;(故宫博物院)&nbsp; 06 — 《黄州寒食诗二首》 苏轼 其一 自我来黄州，已过三寒食。 年年欲惜春，春去不容惜。 今年又苦雨，两月秋萧瑟。 卧闻海棠花，泥污燕支雪。 闇中偷负去，夜半真有力。 何殊病少年，病起须已白。 其二 春江欲入户，雨势来不已。 小屋如渔舟，濛濛水云里。 空庖煮寒菜，破灶烧湿苇。 那知是寒食，但见乌衔纸。 君门深九重，坟墓在万里。 也拟哭途穷，死灰吹不起。 寒食帖 苏轼书&nbsp;(台北故宫)&nbsp; 07 — 《孤山从上人林亭写望》 林逋 林表秋山白鸟飞，此中幽致世还稀。 谁家岸口人烟晚，坐见渔舟两两归。 自书诗卷 林逋书 (故宫博物院)&nbsp; 08 — 《虹县旧题》 米芾 快霁一天清淑气，健帆千里碧榆风。 满舡书画同明月，十日陏花窈窕中。 虹县诗卷 米芾书 （东京国立博物馆） 09 — 《上清宝鼎诗》 李白 人生烛上华，光灭巧妍尽。 春风绕树头，日与化工进。 只知雨露贪，不闻零落尽。 我昔飞骨时，惨见当涂坟。 青松霭朝霞，缥缈山下村。 既死明月魄，无复玻璃魂。 念此一脱洒，长啸祭昆仑。 醉着鸾皇衣，星斗俯可扪。 李白仙诗帖 苏轼书 (大阪市立美术馆)&nbsp; 10 — 《闰中秋月》 宋徽宗 桂彩中秋特地圆，况当余闰魄澄鲜。 因怀胜赏初经月，免使诗人叹隔年。 万象敛光增浩荡，四溟收夜助婵娟。 鳞云清廓心田豫，乘兴能无赋咏篇。 闰中秋月诗帖 宋徽宗书 （故宫博物院） 11 — 《怀成都十韵》 陆游 放翁五十犹豪纵，锦城一觉繁华梦。 竹叶春醪碧玉壶，桃花骏马青丝鞚。 斗鸡南市各分朋，射雉西郊常命中。 壮士臂立绿绦鹰，佳人袍画金泥凤。 椽烛那知夜漏残，银貂不管晨霜重。 一梢红破海棠回，数蕊香新早梅动。 酒徒诗社朝暮忙，日月匆匆迭宾送。 浮世堪惊老已成，虚名自笑今何用。 归来山舍万事空，卧听糟床酒鸣瓮。 北窗风雨耿青灯，旧游欲说无人共。 自书诗卷 陆游书 （故宫博物院） &nbsp;陆游签名 12 — 《拟古》 米芾 青松劲挺姿。凌霄耻屈盘。 种种出枝叶。牵连上松端。 秋花起绛烟。旖旎云锦殷。 不羞不自立。舒光射丸丸。 柏见吐子效。鹤疑缩颈还。 青松本无华。安得保岁寒。 蜀素帖 米芾书 （台北故宫） &nbsp; 

如何汉天子。空上单于台。 北京时间：4月22日 22:00 4月的第四次专题〜 ▲ 题图&nbsp;宋 传马远 雕台望云图 01 — 大风歌 汉高祖 刘邦 大风起兮云飞扬。 威加海内兮归故乡。 安得猛士兮守四方！ 02 — 西极天马歌 汉武帝 刘彻 天马徕兮从西极。 经万里兮归有德。 承灵威兮降外国。 涉流沙兮四夷服。 03 — 招商歌 汉灵帝&nbsp;刘宏 拾遗记曰。灵帝初平三年。游于西园。起裸游馆千间。采绿苔而被阶。引渠水以绕砌。周流澄澈。乘船游漾。选玉色宫人执稿楫。又奏招商之曲以来凉风。歌曰。 凉风起兮日照渠。 青荷书偃叶夜舒。 惟日不足乐有馀。 清丝流管歌玉凫。 千年万岁嘉难逾。 04 — 黎阳作 其一 魏文帝 曹丕 朝发邺城，夕宿韩陵。 霖雨载涂，舆人困穷。 载驰载驱，沐雨栉风。 舍我高殿，何为泥中。 在昔周武，爰暨公旦。 载主而征，救民涂炭。 彼此一时，唯天所讚。 我独何人，能不靖乱。 05 — 猛虎行 魏明帝 曹叡 双桐生空井。枝叶自相加。 通泉浸其根。玄雨润其柯。 绿叶何蓩蓩。青条视曲阿。 上有双栖鸟。交颈鸣相和。 何意行路者。秉丸弹是窠。 06 — 咏史诗 宋孝武帝 刘骏 聂政凭骁气，荆轲擅美风。 孤刃骇韩庭，独步震秦宫。 怀音岂若始，捐躯在命终。 雄姿列往志，流声固无穷。 07 — 和太子忏悔诗 梁武帝 萧衍 玉泉漏向尽。金门光未成。 缭绕闻天乐。周流扬梵声。 兰汤浴身垢。忏悔净心灵。 蒌草获再鲜。落花蒙重荣。 08 — 同平南弟元日思归诗 陈后主 陈叔宝 至德掩羲黄，成功迈禹汤。 仪刑元四海，来庭盛万方。 鸣玉观升降，击石乃铿锵。 三春气色早，九疑烟雾长。 浮云断更续，轻花落复香。 北宫瞻远岫，南服阻遥江。 尔言想伊洛，我思属潇湘。 09 — 云中受突厥主朝宴席赋诗 隋炀帝 杨广 隋书曰。大业三年八月。帝北巡。车驾发榆林。历云中。溯金河。时天下承平。百物丰实。甲士五十馀万。马十万匹。旌旗辎重。千里不绝。突厥启民克汗奉庐帐以俟车驾。帝幸其帐。启民奉觞上寿。帝大悦。赋诗曰。 鹿塞鸿旗驻，龙庭翠辇回。 毡帐望风举，穹庐向日开。 呼韩顿颡至，屠耆接踵来。 索辫擎膻肉，韦鞲献酒杯。 何如汉天子，空上单于台。 10 — 冬至乾阳殿受朝诗 隋炀帝 杨广 北陆玄冬盛，南至晷漏长。 端拱朝万国，守文继百王。 至德惭日用，治道愧时康。 新邑建嵩岳，双阙临洛阳。 圭景正八表，道路均四方。 碧空霜华净，朱庭皎日光。 缨佩既济济，钟鼓何锽锽。 文戟翊高殿，采眊分修廊。 元首乏明哲，股肱贵惟良。 舟楫行有寄，庶此王化昌。 

弱冠弄柔翰。卓荦观群书。 北京时间：4月21日 22:00 ▲ 题图 北齐 杨子华 北齐校书图(宋摹本残卷画芯)&nbsp; 01 — 招隐诗&nbsp;其一 杖策招隐士，荒涂横古今。 岩穴无结构，丘中有鸣琴。 白云停阴冈，丹葩曜阳林。 石泉漱琼瑶，纤鳞或浮沉。 非必丝与竹，山水有清音。 何事待啸歌，灌木自悲吟。 秋菊兼糇粮，幽兰间重襟。 踌躇足力烦，聊欲投吾簪。 02 — 招隐诗&nbsp;其二 经始东山庐，果下自成榛。 前有寒泉井，聊可莹心神。 峭蒨青葱间，竹柏得其真。 弱叶栖霜雪，飞荣流余津。 爵服无常玩，好恶有屈伸。 结绶生缠牵，弹冠去埃尘。 惠连非吾屈，首阳非吾仁。 相与观所尚，逍遥撰良辰。 03 — 娇女诗 吾家有娇女，皎皎颇白皙。小字为纨素，口齿自清历。鬓发覆广额，双耳似连璧。明朝弄梳台，黛眉类扫迹。浓朱衍丹唇，黄吻烂漫赤。娇语若连琐，忿速乃明集。握笔利彤管，篆刻未期益。执书爱绨素，诵习矜所获。其姊字惠芳，面目粲如画。轻妆喜楼边，临镜忘纺绩。举觯拟京兆，立的成复易。玩弄眉颊间，剧兼机杼役。从容好赵舞，延袖象飞翮。上下弦柱际，文史辄卷襞。顾眄屏风书，如见已指摘。丹青日尘暗，明义为隐赜。驰骛翔园林，果下皆生摘。红葩缀紫蒂，萍实骤柢掷。贪华风雨中，眒忽数百适。务蹑霜雪戏，重綦常累积。并心注肴馔，端坐理盘鬲。翰墨戢闲案，相与数离逖。动为垆钲屈，屐履任之适。止为荼荈据，吹嘘对鼎立。脂腻漫白袖，烟熏染阿锡。衣被皆重地，难与沉水碧。任其孺子意，羞受长者责。瞥闻当与杖，掩泪俱向壁。 04 — 杂诗 秋风何冽冽，白露为朝霜。 柔条旦夕劲，绿叶日夜黄。 明月出云崖，皦皦流素光。 披轩临前庭，嗷嗷晨鴈翔。 高志局四海，块然守空堂。 壮齿不恒居，岁暮常慨慷。 *咏史八首，视时间选读 05 — 咏史 其一 弱冠弄柔翰，卓荦观群书。著论准过秦，作赋拟子虚。边城苦鸣镝，羽檄飞京都。虽非甲胄士，畴昔览穰苴。长啸激清风，志若无东吴。铅刀贵一割，梦想骋良图。左眄澄江湘，右盻定羌胡。功成不受爵，长揖归田庐。 06 — 咏史 其二 郁郁涧底松，离离山上苗。以彼径寸茎，荫此百尺条。世胄蹑高位，英俊沉下僚。地势使之然，由来非一朝。金张藉旧业，七叶珥汉貂。冯公岂不伟，白首不见招。 07 — 咏史 其三 吾希段干木，偃息藩魏君。吾慕鲁仲连，谈笑却秦军。当世贵不羁，遭难能解纷。功成耻受赏，高节卓不群。临组不肯绁，对珪宁肯分。连玺曜前庭，比之犹浮云。 08 — 咏史 其四 济济京城内，赫赫王侯居。冠盖荫四术，朱轮竟长衢。朝集金张馆，暮宿许史庐。南邻击钟磬，北里吹笙竽。寂寂杨子宅，门无卿相舆。寥寥空宇中，所讲在玄虚。言论准宣尼，辞赋拟相如。悠悠百世后，英名擅八区。 09 — 咏史 其五 皓天舒白日，灵景耀神州。列宅紫宫里，飞宇若云浮。峨峨高门内，蔼蔼皆王侯。自非攀龙客，何为歘来游。被褐出阊阖，高步追许由。振衣千仞冈，濯足万里流。 10 — 咏史 其六 荆轲饮燕市，酒酣气益震。哀歌和渐离，谓若傍无人。虽无壮士节，与世亦殊伦。高眄邈四海，豪右何足陈。贵者虽自贵，视之若埃尘。贱者虽自贱，重之若千钧。 11 — 咏史 其七 主父宦不达，骨肉还相薄。买臣困樵采，伉俪不安宅。陈平无产业，归来翳负郭。长卿还成都，壁立何寥廓。四贤岂不伟，遗烈光篇籍。当其未遇时，忧在填沟壑。英雄有迍邅，由来自古昔。何世无奇才，遗之在草泽。 12 — 咏史 其八 习习笼中鸟，举翮触四隅。落落穷巷士，抱影守空庐。出门无通路，枳棘塞中涂。计策弃不收，块若枯池鱼。外望无寸禄，内顾无斗储。亲戚还相蔑，朋友日夜疏。苏秦北游说，李斯西上书。俯仰生荣华，咄嗟复雕枯。饮河期满腹，贵足不愿余。巢林栖一枝，可为达士模。 

朔风吹海树。萧条边已秋。 北京时间：4月20日 22:00 “&nbsp;感遇三十八首。” ▲ 题图 元 高克恭 春云晓霭图轴 一 微月生西海，幽阳始代升。 圆光正东满，阴魂已朝凝。 太极生天地，三元更废兴。 至精谅斯在，三五谁能征。 二 兰若生春夏，芊蔚何青青。 幽独空林色，朱蕤冒紫茎。 迟迟白日晚，袅袅秋风生。 岁华尽摇落，芳意竟何成。 三 苍苍丁零塞，今古缅荒途。 亭堠何摧兀，暴骨无全躯。 黄沙幕南起，白日隐西隅。 汉甲三十万，曾以事匈奴。 但见沙场死，谁怜塞上孤。 四 乐羊为魏将，食子殉军功。 骨肉且相薄，他人安得忠。 吾闻中山相，乃属放麑翁。 孤兽犹不忍，况以奉君终。 五 市人矜巧智，于道若童蒙。 倾夺相夸侈，不知身所终。 曷见玄真子，观世玉壶中。 窅然遗天地，乘化入无穷。 六 吾观龙变化，乃知至阳精。 石林何冥密，幽洞无留行。 古之得仙道，信与元化并。 玄感非象识，谁能测沈冥。 世人拘目见，酣酒笑丹经。 昆仑有瑶树，安得采其英。 七 白日每不归，青阳时暮矣。 茫茫吾何思，林卧观无始。 众芳委时晦，鶗鴂鸣悲耳。 鸿荒古已颓，谁识巢居子。 八 吾观昆仑化，日月沦洞冥。 精魄相交会，天壤以罗生。 仲尼推太极，老聃贵窈冥。 西方金仙子，崇义乃无明。 空色皆寂灭，缘业定何成。 名教信纷藉，死生俱未停。 九 圣人秘元命，惧世乱其真。 如何嵩公辈，诙谲误时人。 先天诚为美，阶乱祸谁因。 长城备胡寇，嬴祸发其亲。 赤精既迷汉，子年何救秦。 去去桃李花，多言死如麻。 十 深居观元化，悱然争朵颐。 谗说相啖食，利害纷㘈㘈。 便便夸毗子，荣耀更相持。 务光让天下，商贾竞刀锥。 已矣行采芝，万世同一时。 十一 吾爱鬼谷子，青谿无垢氛。 囊括经世道，遗身在白云。 七雄方龙鬬，天下久无君。 浮荣不足贵，遵养晦时文。 舒可弥宇宙，卷之不盈分。 岂徒山木寿，空与麋鹿群。 十二 呦呦南山鹿，罹罟以媒和。 招摇青桂树，幽蠹亦成科。 世情甘近习，荣耀纷如何。 怨憎未相复，亲爱生祸罗。 瑶台倾巧笑，玉杯殒双蛾。 谁见枯城蘖，青青成斧柯。 十三 林居病时久，水木澹孤清。 闲卧观物化，悠悠念无生。 青春始萌达，朱火已满盈。 徂落方自此，感叹何时平。 十四 临岐泣世道，天命良悠悠。 昔日殷王子，玉马遂朝周。 宝鼎沦伊谷，瑶台成古丘。 西山伤遗老，东陵有故侯。 十五 贵人难得意，赏爱在须臾。 莫以心如玉，探他明月珠。 昔称夭桃子，今为舂市徒。 鸱鸮悲东国，麋鹿泣姑苏。 谁见鸱夷子，扁舟去五湖。 十六 圣人去已久，公道缅良难。 蚩蚩夸毗子，尧禹以为谩。 骄荣贵工巧，势利迭相干。 燕王尊乐毅，分国愿同欢。 鲁连让齐爵，遗组去邯郸。 伊人信往矣，感激为谁叹。 十七 幽居观天运，悠悠念群生。 终古代兴没，豪圣莫能争。 三季沦周赧，七雄灭秦嬴。 复闻赤精子，提剑入咸京。 炎光既无象，晋虏复纵横。 尧禹道已昧，昏虐势方行。 岂无当世雄，天道与胡兵。 咄咄安可言，时醉而未醒。 仲尼溺东鲁，伯阳遁西溟。 大运自古来，旅人胡叹哉。 十八 逶迤势已久，骨鲠道斯穷。 岂无感激者，时俗颓此风。 灌园何其鄙，皎皎于陵中。 世道不相容，嗟嗟张长公。 十九 圣人不利己，忧济在元元。 黄屋非尧意，瑶台安可论。 吾闻西方化，清净道弥敦。 奈何穷金玉，雕刻以为尊。 云构山林尽，瑶图珠翠烦。 鬼工尚未可，人力安能存。 夸愚适增累，矜智道逾昏。 二十 玄天幽且默，群议曷嗤嗤。 圣人教犹在，世运久陵夷。 一绳将何系，忧醉不能持。 去去行采芝，勿为尘所欺。 二十一 蜻蛉游天地，与世本无患。 飞飞未能止，黄雀来相干。 穰侯富秦宠，金石比交欢。 出入咸阳里，诸侯莫敢言。 宁知山东客，激怒秦王肝。 布衣取丞相，千载为辛酸。 二十二 微霜知岁晏，斧柯始青青。 况乃金天夕，浩露沾群英。 登山望宇宙，白日已西暝。 云海方荡潏，孤鳞安得宁。 二十三 翡翠巢南海，雄雌珠树林。 何知美人意，骄爱比黄金。 杀身炎州里，委羽玉堂阴。 旖旎光首饰，葳蕤烂锦衾。 岂不在遐远，虞罗忽见寻。 多材信为累，叹息此珍禽。 二十四 挈瓶者谁子，姣服当青春。 三五明月满，盈盈不自珍。 高堂委金玉，微缕悬千钧。 如何负公鼎，被敓笑时人。 二十五 玄蝉号白露，兹岁已蹉跎。 群物从大化，孤英将奈何。 瑶台有青鸟，远食玉山禾。 昆仑见玄凤，岂复虞云罗。 二十六 荒哉穆天子，好与白云期。 宫女多怨旷，层城闭蛾眉。 日耽瑶池乐，岂伤桃李时。 青苔空萎绝，白发生罗帷。 二十七 朝发宜都渚，浩然思故乡。 故乡不可见，路隔巫山阳。 巫山彩云没，高丘正微茫。 伫立望已久，涕落沾衣裳。 岂兹越乡感，忆昔楚襄王。 朝云无处所，荆国亦沦亡。 二十八 昔日章华宴，荆王乐荒淫。 霓旌翠羽盖，射兕云梦林。 朅来高唐观，怅望云阳岑。 雄图今何在，黄雀空哀吟。 二十九 丁亥岁云暮，西山事甲兵。 赢粮匝邛道，荷戟争羌城。 严冬阴风劲，穷岫泄云生。 昏噎无昼夜，羽檄复相惊。 拳跼竞万仞，崩危走九冥。 籍籍峰壑里，哀哀冰雪行。 圣人御宇宙，闻道泰阶平。 肉食谋何失，藜藿缅纵横。 三十 可怜瑶台树，灼灼佳人姿。 碧华映朱实，攀折青春时。 岂不盛光宠，荣君白玉墀。 但恨红芳歇，凋伤感所思。 三十一 朅来豪游子，势利祸之门。 如何兰膏叹，感激自生冤。 众趋明所避，时弃道犹存。 云渊既已失，罗网与谁论。 箕山有高节，湘水有清源。 唯应白鸥鸟，可为洗心言。 三十二 索居犹几日，炎夏忽然衰。 阳彩皆阴翳，亲友尽暌违。 登山望不见，涕泣久涟洏。 宿梦感颜色，若与白云期。 马上骄豪子，驱逐正蚩蚩。 蜀山与楚水，携手在何时。 三十三 金鼎合神丹，世人将见欺。 飞飞骑羊子，胡乃在峨眉。 变化固幽类，芳菲能几时。 疲痾苦沦世，忧痗日侵淄。 眷然顾幽褐，白云空涕洟。 三十四 朔风吹海树，萧条边已秋。 亭上谁家子，哀哀明月楼。 自言幽燕客，结发事远游。 赤丸杀公吏，白刃报私仇。 避仇至海上，被役此边州。 故乡三千里，辽水复悠悠。 每愤胡兵入，常为汉国羞。 何知七十战，白首未封侯。 三十五 本为贵公子，平生实爱才。 感时思报国，拔剑起蒿莱。 西驰丁零塞，北上单于台。 登山见千里，怀古心悠哉。 谁言未忘祸，磨灭成尘埃。 三十六 浩然坐何慕，吾蜀有峨眉。 念与楚狂子，悠悠白云期。 时哉悲不会，涕泣久涟洏。 梦登绥山穴，南采巫山芝。 探元观群化，遗世从云螭。 婉变时永矣，感悟不见之。 三十七 朝入云中郡，北望单于台。 胡秦何密迩，沙朔气雄哉。 藉藉天骄子，猖狂已复来。 塞垣无名将，亭堠空崔嵬。 咄嗟吾何叹，边人涂草莱。 三十八 仲尼探元化，幽鸿顺阳和。 大运自盈缩，春秋递来过。 盲飙忽号怒，万物相纷劘。 溟海皆震荡，孤凤其如何。 

昆仑有瑶树。安得采其英。 北京时间：4月19日 22:00 “&nbsp;感遇三十八首。” ▲ 题图 南朝 顾野王 天目山云海图 一 微月生西海，幽阳始代升。 圆光正东满，阴魂已朝凝。 太极生天地，三元更废兴。 至精谅斯在，三五谁能征。 二 兰若生春夏，芊蔚何青青。 幽独空林色，朱蕤冒紫茎。 迟迟白日晚，袅袅秋风生。 岁华尽摇落，芳意竟何成。 三 苍苍丁零塞，今古缅荒途。 亭堠何摧兀，暴骨无全躯。 黄沙幕南起，白日隐西隅。 汉甲三十万，曾以事匈奴。 但见沙场死，谁怜塞上孤。 四 乐羊为魏将，食子殉军功。 骨肉且相薄，他人安得忠。 吾闻中山相，乃属放麑翁。 孤兽犹不忍，况以奉君终。 五 市人矜巧智，于道若童蒙。 倾夺相夸侈，不知身所终。 曷见玄真子，观世玉壶中。 窅然遗天地，乘化入无穷。 六 吾观龙变化，乃知至阳精。 石林何冥密，幽洞无留行。 古之得仙道，信与元化并。 玄感非象识，谁能测沈冥。 世人拘目见，酣酒笑丹经。 昆仑有瑶树，安得采其英。 七 白日每不归，青阳时暮矣。 茫茫吾何思，林卧观无始。 众芳委时晦，鶗鴂鸣悲耳。 鸿荒古已颓，谁识巢居子。 八 吾观昆仑化，日月沦洞冥。 精魄相交会，天壤以罗生。 仲尼推太极，老聃贵窈冥。 西方金仙子，崇义乃无明。 空色皆寂灭，缘业定何成。 名教信纷藉，死生俱未停。 九 圣人秘元命，惧世乱其真。 如何嵩公辈，诙谲误时人。 先天诚为美，阶乱祸谁因。 长城备胡寇，嬴祸发其亲。 赤精既迷汉，子年何救秦。 去去桃李花，多言死如麻。 十 深居观元化，悱然争朵颐。 谗说相啖食，利害纷㘈㘈。 便便夸毗子，荣耀更相持。 务光让天下，商贾竞刀锥。 已矣行采芝，万世同一时。 十一 吾爱鬼谷子，青谿无垢氛。 囊括经世道，遗身在白云。 七雄方龙鬬，天下久无君。 浮荣不足贵，遵养晦时文。 舒可弥宇宙，卷之不盈分。 岂徒山木寿，空与麋鹿群。 十二 呦呦南山鹿，罹罟以媒和。 招摇青桂树，幽蠹亦成科。 世情甘近习，荣耀纷如何。 怨憎未相复，亲爱生祸罗。 瑶台倾巧笑，玉杯殒双蛾。 谁见枯城蘖，青青成斧柯。 十三 林居病时久，水木澹孤清。 闲卧观物化，悠悠念无生。 青春始萌达，朱火已满盈。 徂落方自此，感叹何时平。 十四 临岐泣世道，天命良悠悠。 昔日殷王子，玉马遂朝周。 宝鼎沦伊谷，瑶台成古丘。 西山伤遗老，东陵有故侯。 十五 贵人难得意，赏爱在须臾。 莫以心如玉，探他明月珠。 昔称夭桃子，今为舂市徒。 鸱鸮悲东国，麋鹿泣姑苏。 谁见鸱夷子，扁舟去五湖。 十六 圣人去已久，公道缅良难。 蚩蚩夸毗子，尧禹以为谩。 骄荣贵工巧，势利迭相干。 燕王尊乐毅，分国愿同欢。 鲁连让齐爵，遗组去邯郸。 伊人信往矣，感激为谁叹。 十七 幽居观天运，悠悠念群生。 终古代兴没，豪圣莫能争。 三季沦周赧，七雄灭秦嬴。 复闻赤精子，提剑入咸京。 炎光既无象，晋虏复纵横。 尧禹道已昧，昏虐势方行。 岂无当世雄，天道与胡兵。 咄咄安可言，时醉而未醒。 仲尼溺东鲁，伯阳遁西溟。 大运自古来，旅人胡叹哉。 十八 逶迤势已久，骨鲠道斯穷。 岂无感激者，时俗颓此风。 灌园何其鄙，皎皎于陵中。 世道不相容，嗟嗟张长公。 十九 圣人不利己，忧济在元元。 黄屋非尧意，瑶台安可论。 吾闻西方化，清净道弥敦。 奈何穷金玉，雕刻以为尊。 云构山林尽，瑶图珠翠烦。 鬼工尚未可，人力安能存。 夸愚适增累，矜智道逾昏。 二十 玄天幽且默，群议曷嗤嗤。 圣人教犹在，世运久陵夷。 一绳将何系，忧醉不能持。 去去行采芝，勿为尘所欺。 二十一 蜻蛉游天地，与世本无患。 飞飞未能止，黄雀来相干。 穰侯富秦宠，金石比交欢。 出入咸阳里，诸侯莫敢言。 宁知山东客，激怒秦王肝。 布衣取丞相，千载为辛酸。 二十二 微霜知岁晏，斧柯始青青。 况乃金天夕，浩露沾群英。 登山望宇宙，白日已西暝。 云海方荡潏，孤鳞安得宁。 二十三 翡翠巢南海，雄雌珠树林。 何知美人意，骄爱比黄金。 杀身炎州里，委羽玉堂阴。 旖旎光首饰，葳蕤烂锦衾。 岂不在遐远，虞罗忽见寻。 多材信为累，叹息此珍禽。 二十四 挈瓶者谁子，姣服当青春。 三五明月满，盈盈不自珍。 高堂委金玉，微缕悬千钧。 如何负公鼎，被敓笑时人。 二十五 玄蝉号白露，兹岁已蹉跎。 群物从大化，孤英将奈何。 瑶台有青鸟，远食玉山禾。 昆仑见玄凤，岂复虞云罗。 二十六 荒哉穆天子，好与白云期。 宫女多怨旷，层城闭蛾眉。 日耽瑶池乐，岂伤桃李时。 青苔空萎绝，白发生罗帷。 二十七 朝发宜都渚，浩然思故乡。 故乡不可见，路隔巫山阳。 巫山彩云没，高丘正微茫。 伫立望已久，涕落沾衣裳。 岂兹越乡感，忆昔楚襄王。 朝云无处所，荆国亦沦亡。 二十八 昔日章华宴，荆王乐荒淫。 霓旌翠羽盖，射兕云梦林。 朅来高唐观，怅望云阳岑。 雄图今何在，黄雀空哀吟。 二十九 丁亥岁云暮，西山事甲兵。 赢粮匝邛道，荷戟争羌城。 严冬阴风劲，穷岫泄云生。 昏噎无昼夜，羽檄复相惊。 拳跼竞万仞，崩危走九冥。 籍籍峰壑里，哀哀冰雪行。 圣人御宇宙，闻道泰阶平。 肉食谋何失，藜藿缅纵横。 三十 可怜瑶台树，灼灼佳人姿。 碧华映朱实，攀折青春时。 岂不盛光宠，荣君白玉墀。 但恨红芳歇，凋伤感所思。 三十一 朅来豪游子，势利祸之门。 如何兰膏叹，感激自生冤。 众趋明所避，时弃道犹存。 云渊既已失，罗网与谁论。 箕山有高节，湘水有清源。 唯应白鸥鸟，可为洗心言。 三十二 索居犹几日，炎夏忽然衰。 阳彩皆阴翳，亲友尽暌违。 登山望不见，涕泣久涟洏。 宿梦感颜色，若与白云期。 马上骄豪子，驱逐正蚩蚩。 蜀山与楚水，携手在何时。 三十三 金鼎合神丹，世人将见欺。 飞飞骑羊子，胡乃在峨眉。 变化固幽类，芳菲能几时。 疲痾苦沦世，忧痗日侵淄。 眷然顾幽褐，白云空涕洟。 三十四 朔风吹海树，萧条边已秋。 亭上谁家子，哀哀明月楼。 自言幽燕客，结发事远游。 赤丸杀公吏，白刃报私仇。 避仇至海上，被役此边州。 故乡三千里，辽水复悠悠。 每愤胡兵入，常为汉国羞。 何知七十战，白首未封侯。 三十五 本为贵公子，平生实爱才。 感时思报国，拔剑起蒿莱。 西驰丁零塞，北上单于台。 登山见千里，怀古心悠哉。 谁言未忘祸，磨灭成尘埃。 三十六 浩然坐何慕，吾蜀有峨眉。 念与楚狂子，悠悠白云期。 时哉悲不会，涕泣久涟洏。 梦登绥山穴，南采巫山芝。 探元观群化，遗世从云螭。 婉变时永矣，感悟不见之。 三十七 朝入云中郡，北望单于台。 胡秦何密迩，沙朔气雄哉。 藉藉天骄子，猖狂已复来。 塞垣无名将，亭堠空崔嵬。 咄嗟吾何叹，边人涂草莱。 三十八 仲尼探元化，幽鸿顺阳和。 大运自盈缩，春秋递来过。 盲飙忽号怒，万物相纷劘。 溟海皆震荡，孤凤其如何。 

昼短苦夜长。何不秉烛游。 北京时间：4月18日 22:00 本期主持：天仪 ▲ 题图 元 高克恭 春云晓霭图轴 01 — 行行重行行 行行重行行，与君生别离。 相去万余里，各在天一涯。 道路阻且长，会面安可知。 胡马依北风，越鸟巢南枝。相去日已远，衣带日已缓。 浮云蔽白日，游子不顾反。思君令人老，岁月忽已晚。 弃捐勿复道，努力加餐饭。 02 — 青青河畔草 青青河畔草，郁郁园中柳。 盈盈楼上女，皎皎当窗牖。娥娥红粉妆，纤纤出素手。 昔为倡家女，今为荡子妇。 荡子行不归，空床难独守。 03 — 青青陵上柏 青青陵上柏，磊磊涧中石。 人生天地间，忽如远行客。 斗酒相娱乐，聊厚不为薄。 驱车策驽马，游戏宛与洛。洛中何郁郁，冠带自相索。 长衢罗夹巷，王侯多第宅。两宫遥相望，双阙百余尺。 极宴娱心意，戚戚何所迫。 04 — 今日良宴会 今日良宴会，欢乐难具陈。 弹筝奋逸响，新声妙入神。令德唱高言，识曲听其真。 齐心同所愿，含意俱未申。人生寄一世，奄忽若飙尘。 何不策高足，先据要路津。无为守穷贱，坎坷长苦辛。 05 — 西北有高楼 西北有高楼，上与浮云齐。 交疏结绮窗，阿阁三重阶。上有弦歌声，音响一何悲。 谁能为此曲，无乃杞梁妻。清商随风发，中曲正徘徊。 一弹再三叹，慷慨有余哀。不惜歌者苦，但伤知音稀。 愿为双鸿鹄，奋翅起高飞。 06 — 涉江采芙蓉 涉江采芙蓉，兰泽多芳草。 采之欲遗谁。所思在远道。还顾望旧乡，长路漫浩浩。 同心而离居，忧伤以终老。 07 — 明月皎夜光 明月皎夜光，促织鸣东壁。 玉衡指孟冬，众星何历历。 白露沾野草，时节忽复易。 秋蝉鸣树间，玄鸟逝安适。 昔我同门友，高举振六翮。 不念携手好，弃我如遗迹。 南箕北有斗，牵牛不负轭。 良无磐石固，虚名复何益。 08 — 冉冉孤生竹 冉冉孤生竹，结根泰山阿。 与君为新婚，兔丝附女萝。 兔丝生有时，夫妇会有宜。 千里远结婚，悠悠隔山陂。 思君令人老，轩车来何迟。 伤彼蕙兰花，含英扬光辉。 过时而不采，将随秋草萎。 君亮执高节，贱妾亦何为。 09 — 庭中有奇树 庭中有奇树，绿叶发华滋。 攀条折其荣，将以遗所思。馨香盈怀袖，路远莫致之。 此物何足贵，但感别经时。 10 — 迢迢牵牛星 迢迢牵牛星，皎皎河汉女。 纤纤擢素手，札札弄机杼。终日不成章，泣涕零如雨。 河汉清且浅，相去复几许。盈盈一水间，脉脉不得语。 11 — 回车驾言迈 回车驾言迈，悠悠涉长道。 四顾何茫茫，东风摇百草。所遇无故物，焉得不速老。 盛衰各有时，立身苦不早。人生非金石，岂能长寿考。 奄忽随物化，荣名以为宝。 12 — 东城高且长 东城高且长，逶迤自相属。 回风动地起，秋草萋已绿。四时更变化，岁暮一何速。 晨风怀苦心，蟋蟀伤局促。荡涤放情志，何为自结束。 燕赵多佳人，美者颜如玉。被服罗裳衣，当户理清曲。 音响一何悲。弦急知柱促。驰情整巾带，沉吟聊踯躅。 思为双飞燕，衔泥巢君屋。 13 — 驱车上东门 驱车上东门，遥望郭北墓。 白杨何萧萧，松柏夹广路。下有陈死人，杳杳即长暮。 潜寐黄泉下，千载永不寤。浩浩阴阳移，年命如朝露。 人生忽如寄，寿无金石固。万岁更相送，贤圣莫能度。 服食求神仙，多为药所误。 不如饮美酒，被服纨与素。 14 — 去者日以疏 去者日以疏，生者日已亲。 出郭门直视，但见丘与坟。古墓犁为田，松柏摧为薪。 白杨多悲风，萧萧愁杀人。思还故里闾，欲归道无因。 15 — 生年不满百 生年不满百，常怀千岁忧。 昼短苦夜长，何不秉烛游。为乐当及时，何能待来兹。 愚者爱惜费，但为后世嗤。 仙人王子乔，难可与等期。 16 — 凛凛岁云暮 凛凛岁云暮，蝼蛄夕鸣悲。 凉风率已厉，游子寒无衣。锦衾遗洛浦，同袍与我违。 独宿累长夜，梦想见容辉。良人惟古欢，枉驾惠前绥。 愿得常巧笑，携手同车归。既来不须臾，又不处重闱。 亮无晨风翼，焉能凌风飞。眄睐以适意，引领遥相希。 徒倚怀感伤，垂涕沾双扉。 17 — 孟冬寒气至 孟冬寒气至，北风何惨栗。 愁多知夜长，仰观众星列。三五明月满，四五蟾兔缺。 客从远方来，遗我一书札。上言长相思，下言久离别。 置书怀袖中，三岁字不灭。 一心抱区区，惧君不识察。 18 — 客从远方来 客从远方来，遗我一端绮。 相去万余里，故人心尚尔。文彩双鸳鸯，裁为合欢被。 著以长相思，缘以结不解。以胶投漆中，谁能别离此。 19 — 明月何皎皎 明月何皎皎，照我罗床纬。 忧愁不能寐，揽衣起徘徊。 客行虽云乐，不如早旋归。 出户独彷徨，愁思当告谁。引领还入房，泪下沾裳衣。 

青青陵上柏。磊磊涧中石。 北京时间：4月17日 22:00 本期主持：天仪 ▲ 题图 北宋 范宽 烟岚秋晓图卷 01 — 行行重行行 行行重行行，与君生别离。 相去万余里，各在天一涯。 道路阻且长，会面安可知。 胡马依北风，越鸟巢南枝。相去日已远，衣带日已缓。 浮云蔽白日，游子不顾反。思君令人老，岁月忽已晚。 弃捐勿复道，努力加餐饭。 02 — 青青河畔草 青青河畔草，郁郁园中柳。 盈盈楼上女，皎皎当窗牖。娥娥红粉妆，纤纤出素手。 昔为倡家女，今为荡子妇。 荡子行不归，空床难独守。 03 — 青青陵上柏 青青陵上柏，磊磊涧中石。 人生天地间，忽如远行客。 斗酒相娱乐，聊厚不为薄。 驱车策驽马，游戏宛与洛。洛中何郁郁，冠带自相索。 长衢罗夹巷，王侯多第宅。两宫遥相望，双阙百余尺。 极宴娱心意，戚戚何所迫。 04 — 今日良宴会 今日良宴会，欢乐难具陈。 弹筝奋逸响，新声妙入神。令德唱高言，识曲听其真。 齐心同所愿，含意俱未申。人生寄一世，奄忽若飙尘。 何不策高足，先据要路津。无为守穷贱，坎坷长苦辛。 05 — 西北有高楼 西北有高楼，上与浮云齐。 交疏结绮窗，阿阁三重阶。上有弦歌声，音响一何悲。 谁能为此曲，无乃杞梁妻。清商随风发，中曲正徘徊。 一弹再三叹，慷慨有余哀。不惜歌者苦，但伤知音稀。 愿为双鸿鹄，奋翅起高飞。 06 — 涉江采芙蓉 涉江采芙蓉，兰泽多芳草。 采之欲遗谁。所思在远道。还顾望旧乡，长路漫浩浩。 同心而离居，忧伤以终老。 07 — 明月皎夜光 明月皎夜光，促织鸣东壁。 玉衡指孟冬，众星何历历。 白露沾野草，时节忽复易。 秋蝉鸣树间，玄鸟逝安适。 昔我同门友，高举振六翮。 不念携手好，弃我如遗迹。 南箕北有斗，牵牛不负轭。 良无磐石固，虚名复何益。 08 — 冉冉孤生竹 冉冉孤生竹，结根泰山阿。 与君为新婚，兔丝附女萝。 兔丝生有时，夫妇会有宜。 千里远结婚，悠悠隔山陂。 思君令人老，轩车来何迟。 伤彼蕙兰花，含英扬光辉。 过时而不采，将随秋草萎。 君亮执高节，贱妾亦何为。 09 — 庭中有奇树 庭中有奇树，绿叶发华滋。 攀条折其荣，将以遗所思。馨香盈怀袖，路远莫致之。 此物何足贵，但感别经时。 10 — 迢迢牵牛星 迢迢牵牛星，皎皎河汉女。 纤纤擢素手，札札弄机杼。终日不成章，泣涕零如雨。 河汉清且浅，相去复几许。盈盈一水间，脉脉不得语。 11 — 回车驾言迈 回车驾言迈，悠悠涉长道。 四顾何茫茫，东风摇百草。所遇无故物，焉得不速老。 盛衰各有时，立身苦不早。人生非金石，岂能长寿考。 奄忽随物化，荣名以为宝。 12 — 东城高且长 东城高且长，逶迤自相属。 回风动地起，秋草萋已绿。四时更变化，岁暮一何速。 晨风怀苦心，蟋蟀伤局促。荡涤放情志，何为自结束。 燕赵多佳人，美者颜如玉。被服罗裳衣，当户理清曲。 音响一何悲。弦急知柱促。驰情整巾带，沉吟聊踯躅。 思为双飞燕，衔泥巢君屋。 13 — 驱车上东门 驱车上东门，遥望郭北墓。 白杨何萧萧，松柏夹广路。下有陈死人，杳杳即长暮。 潜寐黄泉下，千载永不寤。浩浩阴阳移，年命如朝露。 人生忽如寄，寿无金石固。万岁更相送，贤圣莫能度。 服食求神仙，多为药所误。 不如饮美酒，被服纨与素。 14 — 去者日以疏 去者日以疏，生者日已亲。 出郭门直视，但见丘与坟。古墓犁为田，松柏摧为薪。 白杨多悲风，萧萧愁杀人。思还故里闾，欲归道无因。 15 — 生年不满百 生年不满百，常怀千岁忧。 昼短苦夜长，何不秉烛游。为乐当及时，何能待来兹。 愚者爱惜费，但为后世嗤。 仙人王子乔，难可与等期。 16 — 凛凛岁云暮 凛凛岁云暮，蝼蛄夕鸣悲。 凉风率已厉，游子寒无衣。锦衾遗洛浦，同袍与我违。 独宿累长夜，梦想见容辉。良人惟古欢，枉驾惠前绥。 愿得常巧笑，携手同车归。既来不须臾，又不处重闱。 亮无晨风翼，焉能凌风飞。眄睐以适意，引领遥相希。 徒倚怀感伤，垂涕沾双扉。 17 — 孟冬寒气至 孟冬寒气至，北风何惨栗。 愁多知夜长，仰观众星列。三五明月满，四五蟾兔缺。 客从远方来，遗我一书札。上言长相思，下言久离别。 置书怀袖中，三岁字不灭。 一心抱区区，惧君不识察。 18 — 客从远方来 客从远方来，遗我一端绮。 相去万余里，故人心尚尔。文彩双鸳鸯，裁为合欢被。 著以长相思，缘以结不解。以胶投漆中，谁能别离此。 19 — 明月何皎皎 明月何皎皎，照我罗床纬。 忧愁不能寐，揽衣起徘徊。 客行虽云乐，不如早旋归。 出户独彷徨，愁思当告谁。引领还入房，泪下沾裳衣。 

援琴鸣弦发清商。短歌微吟不能长。 北京时间：&nbsp;4月16日 22:00 本期主持：Alexander &nbsp; &nbsp; &nbsp; &nbsp; &nbsp;&nbsp;&nbsp;&nbsp;&nbsp; ▲ 题图&nbsp;晉 戴逵 剡山圖卷 【曹操】 01 — 薤露行 惟汉二十世，所任诚不良。 沐猴而冠带，知小而谋强。 犹豫不敢断，因狩执君王。 白虹为贯日，已亦先受殃。 贼臣持国柄，杀主灭宇京。 荡覆帝基业，宗庙以燔丧。 播越西迁移，号泣而且行。 瞻彼洛城郭，微子为哀伤。 02 — 蒿里行 关东有义士，兴兵讨群凶。 初期会孟津，乃心在咸阳。 军合力不齐，踌躇而雁行。 势利使人争，嗣还自相戕。 淮南弟称号，刻玺于北方。 铠甲生虮虱，万姓以死亡。 白骨露于野，千里无鸡鸣。 生民百遗一，念之断人肠。 03 — 苦寒行 北上太行山，艰哉何巍巍。 羊肠坂诘屈，车轮为之摧。 树木何萧瑟，北风声正悲。 熊罴对我蹲，虎豹夹路蹄。 溪谷少人民，雪落何霏霏。 延颈长叹息，远行多所怀。 我心何怫郁，思欲一东归。 水深桥梁绝，中路正徘徊。 迷惑失故路，薄暮无宿栖。 行行日已远，人马同时饥。 担囊行取薪，斧冰持作糜。 悲彼东山诗，悠悠使我哀。 04 — 却东西门行 鸿雁出塞北，乃在无人乡。 举翅万里馀，行止自成行。 冬节食南稻，春日复北翔。 田中有转蓬，随风远飘扬。 长与故根绝，万岁不相当。 奈何此征夫，安得驱四方。 戎马不解鞍，铠甲不离傍。 冉冉老将至，何时返故乡。 神龙藏深泉，猛兽步高冈。 狐死归首丘，故乡安可忘。 【曹丕】 05 — 燕歌行二首（其一） 秋风萧瑟天气凉。草木摇落露为霜。 群燕辞归雁南翔。念君客游思断肠。 慊慊思归恋故乡。君何淹留寄他方。 贱妾茕茕守空房。忧来思君不敢忘。 不觉泪下沾衣裳。援琴鸣弦发清商。 短歌微吟不能长。明月皎皎照我床。 星汉西流夜未央。牵牛织女遥相望。 尔独何辜限河梁。 06 — 秋胡行 朝与佳人期。日夕殊不来。 嘉肴不尝。旨酒停杯。 寄言飞鸟。告余不能。 俯折兰英。仰结桂枝。 佳人不在。结之何为。 从尔何所之。乃在大海隅。 灵若道言。贻尔明珠。 企予望之。步立踟蹰。 佳人不来。何得斯须。 【曹植】 07 — 吁嗟篇 吁嗟此转蓬，居世何独然。 长去本根逝，宿夜无休闲。 东西经七陌，南北越九阡。 卒遇回风起，吹我入云间。 自谓终天路，忽然下沉渊。 惊飙接我出，故归彼中田。 当南而更北，谓东而反西。 宕宕当何依，忽亡而复存。 飘飖周八泽，连翩历五山。 流转无恒处，谁知吾苦艰。 愿为中林草，秋随野火燔。 糜灭岂不痛，愿与根荄连。 08 — 野田黄雀行 高树多悲风，海水扬其波。 利剑不在掌，结友何须多。 不见篱间雀，见鹞自投罗。 罗家得雀喜，少年见雀悲。 拔剑捎罗网，黄雀得飞飞。 飞飞摩苍天，来下谢少年。 

我行乘日垂。放舟候日圆。 北京时间：4月15日 22:00 &nbsp; ▲ 题图&nbsp;晋 谢安 中郎帖 01 — 长歌行 倐烁夕星流。昱奕朝露团。粲粲乌有停。泫泫岂暂安。徂龄速飞电。颓节骛惊湍。览物起悲绪。顾已识忧端。朽貌改鲜色。悴容变柔颜。变改苟催促。容色乌盘桓。亹亹衰期迫。靡靡壮志阑。既惭臧孙慨。复愧杨子叹。寸阴果有逝。尺素竟无观。幸赊道念戚。且取长歌欢。 02 — 登永嘉绿障山诗 裹粮杖轻策，怀迟上幽室。行源径转远，距陆情未毕。澹潋结寒姿，团栾润霜质。涧委水屡迷，林迥岩逾密。眷西谓初月，顾东疑落日。践夕奄昏曙，蔽翳皆周悉。蛊上贵不事，履二美贞吉。幽人常坦步，高尚邈难匹。颐阿竟何端，寂寂寄抱一。恬如既已交，缮性自此出。 03 — 邻里相送至方山诗 祇役出皇邑，相期憩瓯越。解缆及流潮，怀旧不能发。析析就衰林，皎皎明秋月。含情易为盈，遇物难可歇。积痾谢生虑，寡欲罕所阙。资此永幽栖，岂伊年岁别。各勉日新志，音尘慰寂蔑。 04 — 石壁立招提精舍诗 四城有顿踬。三世无极已。浮欢昧眼前。沉照贯终始。壮龄缓前期。颓年迫暮齿。挥霍梦幻顷。飘忽风电起。良缘迨未谢。时逝不可俟。敬拟灵鹫山。尚想祗洹轨。绝溜飞庭前。高林映窗里。禅室栖空观。讲宇析妙理。 05 — 酬从弟惠连诗 其二。 心胸既云披，意得咸在斯。凌涧寻我室，散帙问所知。夕虑晓月流，朝忌曛日驰。悟对无厌歇，聚散成分离。 06 — 拟魏太子邺中集诗八首 序：建安末，余时在邺宫，朝游夕燕，究欢愉之极，天下良辰、美景、赏心、乐事，四者难并。今昆弟友朋，二三诸彦，共尽之矣。古来此娱，书籍未见。何者。楚襄王时有宋玉、唐景，梁孝王时有邹、枚、严、马，游者美矣，而其主不文。汉武帝时，徐、乐诸才，备应对之能，而雄猜多忌，岂获晤言之适。不诬方将，庶必贤于今日尔。岁月如流，零落将尽，撰文怀人，感往增怆。其辞曰。 其二。 王粲。家本秦川，贵公子孙，遭乱流寓，自伤情多。 幽厉昔崩乱，桓灵今板荡。伊洛既燎烟，函崤没无象。整装辞秦川，秣马赴楚壤。沮漳自可美，客心非外奖。常叹诗人言，式微何由往。上宰奉皇灵，侯伯咸宗长。云骑乱汉南，宛郢皆扫荡。排雾属盛明，披云对清朗。庆泰欲重叠，公子特先赏。不谓息肩愿，一旦值明两。并载游邺京，方舟泛河广。绸缪清燕娱，寂寥梁栋响。既作长夜饮，岂顾乘日养。 07 — 斋中读书诗 昔余游京华，未尝废丘壑。矧乃归山川，心迹双寂寞。虚馆绝诤讼，空庭来鸟雀。卧疾丰暇豫，翰墨时间作。怀抱观古今，寝食展戏谑。既笑沮溺苦，又哂子云阁。执戟亦以疲，耕稼岂云乐。万事难并欢，达生幸可托。 08 — 发归濑三瀑布望两溪诗 我行乘日垂，放舟候月圆。沫江免风涛，涉清弄漪涟。积石竦两溪，飞泉倒三山。亦既穷登陟，荒蔼横目前。窥岩不睹景，披林岂见天。阳乌尚倾翰，幽篁未为邅。退寻平常时，安知巢穴难。风雨非攸吝，拥志谁与宣。倘有同枝条，此日即千年。 09 — 燕歌行 孟冬初寒节气成，悲风入闺霜依庭。秋蝉噪柳燕辞楹，念君行役怨边城。君何崎岖久徂征，岂无膏沐感鹳鸣。对君不乐泪沾缨，辟窗开幌弄秦筝。调弦促柱多哀声，遥夜明月鉴帷屏。谁知河汉浅且清，展转思服悲明星。 PS：由于不是全职博主，平日还要上课学习，时间有限，此处仅放简体原文，有其他需求的朋友请多多体谅移步google。谢谢！ 编辑：Sachi &nbsp;&nbsp; &nbsp;排版：Lulu Clubhouse&nbsp;Room&nbsp; 欢迎加入群组讨论 

暮春之月。春服既成。 北京时间：4月14日 22:00 ▲ 题图&nbsp;李昭道 湖亭游骑轴 01 — 清商曲辞。月节折杨柳歌十三首。三月诗。 汎舟临曲池，仰头看春花。 杜鹃纬林啼。折杨柳。 双下俱徘徊，我与欢共取。 02 — 三月三日诗 王讚 招摇启运，寒暑代新。 亹亹不舍，如彼行云。 猗猗季月，穆穆和春。 皇储降止，宴及嘉宾。 嘉宾伊何，具惟姻族。 如彼葛藟，衍于樛木。 郁郁近侍，岩岩台狱。 庶寮鳞次，以崇天禄。 如彼昆山，列此琚玉。 巍巍天阶，亦降列宿。 右载元首，左光储副。 大祚无穷，天地为寿。 03 — 三月三日洛水作诗 潘尼 晷运无穷已，时逝焉可追。 斗酒足为欢，临川胡独悲。 暮春春服成，百草敷英蕤。 聊为三日游，方驾结龙旗。 廊庙多豪俊，都邑有艳姿。 朱轩荫兰皋，翠幕映洛湄。 临岸濯素手，涉水搴轻衣。 沈钩出比目，举弋落双飞。 羽觞乘波进，素管随流归。 04 — 三月三日侍宴西池诗 谢灵运 详观记牒。鸿荒莫传。 降及云鸟。曰圣则天。 虞承唐命。周袭商艰。 江之永矣。皇心惟眷。 矧乃暮春。时物芳衍。 滥觞逶迤。周流兰殿。 礼备朝容。乐阕夕宴。 05 — 三日诗 鲍照 气暄动思心，柳青起春怀。 时艳怜花药，服净悦登台。 提觞野中饮，爱心烟未开。 露色染春草，泉源洁冰苔。 泥泥濡露条，袅袅承风栽。 凫雏掇苦荠，黄鸟衔樱梅。 解衿欣景预，临流竞覆杯。 美人竟何在，浮心空自摧。 06 — 春庭晚望诗 萧悫 春庭聊纵望，楼台自相隐。 窗梅落晚花，池竹开初筍。 泉鸣知水急，云来觉山近。 不愁花不飞，到畏花飞尽。 07 — 三日华林园公宴诗 刑邵 回銮自乐野，弭盖属瑶池。 五丞接光景，七友树风仪。 芳春时欲遽，览物惜将移。 新萍已冒沼，馀花尚满枝。 草滋径芜没，林长山蔽亏。 芳筵罗玉俎，激水漾金卮。 歌声断以续，舞袖合还离。 08 — 山庭春日诗 江总 洗沐惟五日。栖迟在一丘。 古楂横近涧。危石耸前洲。 岸绿开河柳。池红照海榴。 野花宁待晦。山虫讵识秋。 人生复能几。夜烛非长游。 09 — 晚春诗 杨广 洛阳春稍晚，四望满春晖。 杨叶行将暗，桃花落未稀。 窥檐燕争入，穿林鸟乱飞。 唯当关塞者，溽露方沾衣。 10 — 牡丹 薛涛 去年零落暮春时，泪湿红笺怨别离‍‌‍‍‌‍‌‍‍‍‌‍‍‌‍‍‍‌‍‍‌ ‍‍‍‌‍‍‍‍‌‍‌‍‌‍‌‍‍‌‍‍ ‍‍‍‍‍‍‍‌‍‍‌‍‍‌‍‌‍‌‍。 常恐便同巫峡散，因何重有武陵期‍‌‍‍‌‍‌‍‍‍‌‍‍‌‍‍‍‌‍‍‌ ‍‍‍‌‍‍‍‍‌‍‌‍‌‍‌‍‍‌‍‍ ‍‍‍‍‍‍‍‌‍‍‌‍‍‌‍‌‍‌‍。 传情每向馨香得，不语还应彼此知‍‌‍‍‌‍‌‍‍‍‌‍‍‌‍‍‍‌‍‍‌ ‍‍‍‌‍‍‍‍‌‍‌‍‌‍‌‍‍‌‍‍ ‍‍‍‍‍‍‍‌‍‍‌‍‍‌‍‌‍‌‍。 只欲栏边安枕席，夜深闲共说相思。 11 — 春夜 王安石 金炉香烬漏声残， 翦翦轻风阵阵寒。 春色恼人眠不得， 月移花影上栏干。 

轻舟泛川雷迈。寒来暑往相寻。 北京时间：4月13日 22:00 ▲ 题图&nbsp; 陆机 平复帖 【陆机】 01 — 庶人挽歌辞 死生各异方。昭非神色袭。 贵贱礼有差。外相盛已集。 魂衣何盈盈。旟旐何习习。 父母拊棺号。兄弟扶筵泣。 灵轜动轇[左车右蒭]*。龙首矫崔嵬。 挽歌挟轂唱。嘈嘈一何悲。 浮云中容与。飘风不能回。 渊鱼仰失梁。征鸟俯坠飞。 念彼平生时。延宾陟此帏。 宾阶有邻迹。我降无登辉。 *这个字编辑器显示不出来，大家感受一下就好。 02 — 赴洛道中作 其二 远游越山川，山川修且广。 振策陟崇丘，安辔遵平莽。 夕息抱影寐，朝徂衔思往。 顿辔倚嵩岩，侧听悲风响。 清露坠素辉，明月一何朗。 抚枕不能寐，振衣独长想。 03 — 拟青青陵上柏诗 冉冉高陵蘋。习习随风翰。 人生当几时。譬彼浊水澜。 戚戚多滞念。置酒宴所欢。 方驾振飞辔。远游入长安。 名都一何绮。城阙郁盘桓。 飞阁缨虹带。层台冒云冠。 高门罗北阙。甲第椒与兰。 侠客控绝景。都人骖玉轩。 遨游放情愿。慷慨为谁叹。 04 — 讲汉书诗 税驾金华。讲学祕馆。 有集惟髦。芳风雅宴。 05 — 招隐诗 明发心不夷。振衣聊踯躅。 踯躅欲安之。幽人在浚谷。 朝采南涧藻。夕息西山足。 轻条象云构。密叶成翠幄。 激楚佇兰林。回芳薄秀木。 山溜何泠泠。飞泉漱鸣玉。 哀音附灵波。颓响赴曾曲。 至乐非有假。安事浇淳朴。 富贵苟难图。税驾从所欲。 06 — 遨游出西城诗 遨游出西城。按辔循都邑。 逝物随节改。时风肃且熠。 迁化有常然。盛衰自相袭。 靡靡年时改。冉冉老已及。 行矣勉良图。使尔修名立。 07 — 短歌行 置酒高堂，悲歌临觞。 人生几何，逝如朝霜。 时无重至，华不再扬。 蘋以春晖，兰以秋芳。 来日苦短，去日苦长。 今我不乐，蟋蟀在房。 乐以会兴，悲以别章。 岂曰无感，忧为子忘。 我酒既旨，我肴既臧。 短歌可咏，长夜无荒。 08 — 上留田行 嗟行人之蔼蔼。 骏马陟原风驰。 轻舟泛川雷迈。 寒往暑来相寻。 零雪霏霏集宇。 悲风徘徊入襟。 岁华冉冉方除。 我思缠绵未纾。 感时悼逝凄如。 【陆云】 09 — 南衡 其一 南衡惟岳，峻极昊苍。 瞻彼江湘，惟水泱泱。 清和有合，俊乂以藏。 天保定尔，茂以琼光。 景秀濛汜，颖逸扶桑。 我之怀矣，休音峻扬。 10 — 答张士然诗 行迈越长川，飘䬙冒风尘。 通波激枉渚，悲风薄丘榛。 修路无穷迹，井邑自相循。 百城各异俗，千室非良邻。 欢旧难假合，风土岂虚亲。 感念桑梓域，仿佛眼中人。 靡靡日夜远，眷眷怀苦辛。 【参考】 古诗十九首。青青陵上柏。 青青陵上柏，磊磊涧中石。人生天地间，忽如远行客。斗酒相娱乐，聊厚不为薄。驱车策驽马，游戏宛与洛。洛中何郁郁，冠带自相索。长衢罗夹巷，王侯多第宅。两宫遥相望，双阙百余尺。极宴娱心意，戚戚何所迫。 陆机。日出东南隅行。 扶桑升朝晖，照此高台端。高台多妖丽，濬房出清颜。 淑貌耀皎日，惠心清且闲。美目扬玉泽，蛾眉象翠翰。 鲜肤一何润，秀色若可餐。窈窕多容仪，婉媚巧笑言。 暮春春服成，粲粲绮与纨。金雀垂藻翘，琼佩结瑶璠。 方驾扬清尘，濯足洛水澜。蔼蔼风云会，佳人一何繁。 南崖充罗幕，北渚盈軿轩。清川含藻景，高岸被华丹。 馥馥芳袖挥，泠泠纤指弹。悲歌吐清响，雅舞播幽兰。 丹唇含九秋，妍迹陵七盘。赴曲迅惊鸿，蹈节如集鸾。 绮态随颜变，沈姿无定源。俯仰纷阿那，顾步咸可欢。 遗芳结飞飙，浮景映清湍。冶容不足咏，春游良可叹。 

白首相知犹按剑。朱门先达笑弹冠。 北京时间：4月12日 22:00 ▲ 题图 明 仇英 辋川十景图 01 — 送李太守赴上洛 商山包楚邓，积翠蔼沈沈。 驿路飞泉洒，关门落照深。 野花开古戍，行客响空林。 板屋春多雨，山城昼欲阴。 丹泉通虢略，白羽抵荆岑。 若见西山爽，应知黄绮心。 02 — 送秘书晁监还日本国 舜觐群后，有苗不格。禹会诸侯，防风后至。动干戚之舞，兴斧钺之诛。乃贡九牧之金，始颁五瑞之玉。我开元天地大宝圣文神武应道皇帝。大道之行，先天布化。乾元广运，涵育无垠。若华为东道之标，戴胜为西门之候。岂甘心于筇杖，非徵贡于包茅。亦由呼耶来朝，舍于葡萄之馆。卑弥遣使，报以蛟龙之锦。牺牲玉帛，以将厚意。服食器用，不宝远物。百神受职，五老告期。况乎戴发含齿，得不稽颡屈膝。海东国，日本为大。服圣人之训，有君子之风。正朔本乎夏时，衣裳同乎汉制。历岁方达，继旧好于行人。滔天无涯，贡方物于天子。同仪加等，位在王侯之先。掌次改观，不居蛮夷之邸。我无尔诈，尔无我虞。彼以好来，废关弛禁。上敷文教，虚至实归。故人民杂居，往来如市。晁司马结发游圣，负笈辞亲。问礼于老聃，学诗于子夏。鲁借车马，孔丘遂适于宗周。郑献缟衣，季札始通于上国。名成太学，官至客卿。必齐之姜，不归娶于高国。在楚犹晋，亦何独于由余。游宦三年，愿以君羹遗母。不居一国，欲其昼锦还乡。庄舄既显而思归，关羽报恩而终去。于是稽首北阙，裹足东辕。箧命赐之衣，怀敬问之诏。金简玉字，传道经于绝域之人。方鼎彝尊，致分器于异姓之国。琅琊台上，回望龙门。碣石馆前，夐然鸟逝。鲸鱼喷浪，则万里倒回。鹢首乘云，则八风却走。扶桑若荠，郁岛如萍。沃白日而簸三山，浮苍天而吞九域。黄雀之风动地，黑蜃之气成云。淼不知其所之，何相思之可寄。嘻。去帝乡之故旧，谒本朝之君臣。咏七子之诗，佩两国之印。恢我王度，谕彼蕃臣。三寸犹在，乐毅辞燕而未老。十年在外，信陵归魏而逾尊。子其行乎，余赠言者。 积水不可极，安知沧海东。 九州何处远，万里若乘空。 向国唯看日，归帆但信风。 鳌身映天黑，鱼眼射波红。 乡树扶桑外，主人孤岛中。 别离方异域，音信若为通。 03 — 晚春归思 新妆可怜色，落日卷罗帷。 炉气清珍簟，墙阴上玉墀。 春虫飞网户，暮雀隐花枝。 向晚多愁思，闲窗桃李时。 04 — 凉州郊外游望 野老才三户，边村少四邻。 婆娑依里社，箫鼓赛田神。 洒酒浇刍狗，焚香拜木人。 女巫纷屡舞，罗袜自生尘。 05 — 奉和圣制从蓬莱向兴庆阁道中留春雨中春望之作应制 渭水自萦秦塞曲，黄山旧绕汉宫斜。 銮舆迥出千门柳，阁道回看上苑花。 云里帝城双凤阙，雨中春树万人家。 为乘阳气行时令，不是宸游玩物华。 06 — 敕借岐王九成宫避暑应教 帝子远辞丹凤阙，天书遥借翠微宫。 隔窗云雾生衣上，卷幔山泉入镜中。 林下水声喧语笑，岩间树色隐房栊。 仙家未必能胜此，何事吹笙向碧空。 07 — 赠裴十迪 风景日夕佳，与君赋新诗。 澹然望远空，如意方支颐。 春风动百草，兰蕙生我篱。 暧暧日暖闺，田家来致词。 欣欣春还皋，淡淡水生陂。 桃李虽未开，荑萼满芳枝。 请君理还策，取告将农时。 08 — 从军⾏ 吹角动行人，喧喧行人起。 笳悲马嘶乱，争渡黄河水。 日暮沙漠陲，战声烟尘里。 尽系名王颈，归来报天子。 09 — 赠徐中书望终南山歌 晚下兮紫微，怅尘事兮多违。 驻马兮双树，望青山兮不归。 10 — 投道一师兰若宿 一公栖太白，高顶出风烟。 梵流诸壑遍，花雨一峰偏。 迹为无心隐，名因立教传。 鸟来还语法，客去更安禅。 昼涉松路尽，暮投兰若边。 洞房隐深竹，清夜闻遥泉。 向是云霞里，今成枕席前。 岂唯暂留宿，服事将穷年。 11 — 留别钱起 卑栖却得性，每与白云归。 徇禄仍怀橘，看山免采薇。 暮禽先去马，新月待开扉。 霄汉时回首，知音青琐闱。 12 — 秋夜独坐 独坐悲双鬓，空堂欲二更。 雨中山果落，灯下草虫鸣。 白发终难变，黄金不可成。 欲知除老病，唯有学无生。 13 — 过始皇墓 古墓成苍岭，幽宫象紫台。 星辰七曜隔，河汉九泉开。 有海人宁渡，无春雁不回。 更闻松韵切，疑是大夫哀。 14 — 归辋川作 谷口疏钟动，渔樵稍欲稀。 悠然远山暮，独向白云归。 菱蔓弱难定，杨花轻易飞。 东皋春草色，惆怅掩柴扉。 15 — 出塞作 居延城外猎天骄，白草连天野火烧。 暮云空碛时驱马，秋日平原好射雕。 护羌校尉朝乘障，破虏将军夜渡辽。 玉靶角弓珠勒马，汉家将赐霍嫖姚。 16 — 老将行 少年十五二十时，步行夺得胡马骑。 射杀中山白额虎，肯数邺下黄须儿。 一身转战三千里，一剑曾当百万师。 汉兵奋迅如霹雳，虏骑崩腾畏蒺藜。 卫青不败由天幸，李广无功缘数奇。 自从弃置便衰朽，世事蹉跎成白首。 昔时飞箭无全目，今日垂杨生左肘。 路傍时卖故侯瓜，门前学种先生柳。 苍茫古木连穷巷，寥落寒山对虚牖。 誓令疏勒出飞泉，不似颍川空使酒。 贺兰山下阵如云，羽檄交驰日夕闻。 节使三河募年少，诏书五道出将军。 试拂铁衣如雪色，聊持宝剑动星文。 愿得燕弓射天将，耻令越甲鸣吴军。 莫嫌旧日云中守，犹堪一战取功勋。 

来拥抱我。我自温馨。自全清凉。来拥抱我。 北京时间：4月11日 22:00 本期主持：天仪 ▲ 题图&nbsp;清 陈枚 月曼清游图册之琼台玩月 01 — 芹香子 你是夜不下来的黄昏 你是明不起来的清晨 你的语调像深山流泉 你的抚摩如暮春微云 温柔的暴徒，只对我言听计从 若设目成之日预见有今夕的洪福 那时会惊骇却步莫知所从 当年的爱，大风萧萧的草莽之爱 杳无人迹的荒垅破冢间 每度的合都是仓猝的野合 你是从诗三百篇中褰裳涉水而来 髡彼两髦，一身古远的芹香 越陌度阡到我身边躺下 到我身边躺下已是楚辞苍茫了 02 — 春雷 儿时，我最爱听每年的春雷 尤其是第一阵，分外神圣 那时我无所回忆无所希望 却觉得春雷在许诺什么预告什么 并非单是指草青花开水流蛙鸣 是别的，必定还有别的更好的 会像春天一样的来临，扑在我身上 故乡的春雷，隆隆预告的 原来是因精美而迟到的你 无奈我又将归日难期地离去 03 — 阿里山之夜 我能唤出 寂静的乳名 却又无言 因恐惊逸寂静 04 — 我纷纷的情欲 尤其静夜 我的情欲大 纷纷飘下 缀满树枝窗棂 唇涡，胸埠，股壑 平原远山，路和路 都覆盖着我的情欲 因为第二天 又纷纷飘下 更静，更大 我的情欲 05 — 大卫 莫依偎我 我习于冷 志于成冰 莫依偎我 别走近我 我正升焰 万木俱焚 别走近我 来拥抱我 我自温馨 自全清凉 来拥抱我 请扶持我 我已衰老 已如病兽 请扶持我 你等待我 我逝彼临 彼一如我 彼一如我 06 — 眉目 你的眉目笑语使我病了一场 热势退尽，还有我寂寞的健康 如若再晤见，感觉是远远的 像有人在地平线上走，走过 只剩地平线，早春的雾迷濛了 所幸的是你毕竟算不得美 美，我就病重，就难痊愈 你这点才貌只够我病十九天 第二十天你就粗糙难看起来 你一生的华彩乐段也就完了 别人怎会当你是什么宝贝呢 蔓草丛生，细雨如粉，鹧鸪幽啼 我将迁徙，卜居森林小丘之陬 静等那足够我爱的人物的到来 07 — 歌词 你就像天空笼罩大地 我在你怀中甜蜜呼息 你给予我第二次青春 使我把忧愁忘记 我是曾被天使宠爱过来的人 世上一切花朵视同尘灰 自从我遇见你 万丈焰火重又升起 看取你以忠诚为主，美丽其次 可是你真美丽无比 你燃烧我，我燃烧你 无限信任你 时刻怀疑你 我是这样爱你 08 — 肉体是一部圣经 久等你再度光临 这是你从前爱喝的酒爱吃的鱼，爱对的灯 这是波斯的鞋，希腊的枕 这是你贪得无厌的姿式 灵魂的雪崩，乐极的吞声 圣经虽已蔫黄 随处有我的钤印 切齿痛恨而 切肤痛惜的才是情人 09 — 杰克逊高地 五月将尽 连日强光普照 一路一路树荫 呆滞到傍晚 红胸鸟在电线上啭鸣 天色舒齐地暗下来 那是慢慢地，很慢 绿叶藂间的白屋 夕阳射亮玻璃 草坪湿透，还在洒 蓝紫鸢尾花一味梦幻， 都相约暗下，暗下 清晰和蔼委婉 不知原谅什么 诚觉世事尽可原谅 10 — 从前慢 记得早先少年时 大家诚诚恳恳 说一句是一句 清早上火车站 长街黑暗无行人 卖豆浆的小店冒着热气 从前的日色变得慢 车，马，邮件都慢 一生只够爱一个人 从前的锁也好看 钥匙精美有样子 你锁了人家就懂了 

淮南皓月冷千山。冥冥归去无人管。 北京时间：4月10日 22:00 本期主持：Lin 我读白石词已有很多年了。白石存词仅八十余首，而精品甚多，既有赤阑桥边少年的情事，也有在已是前线的武昌、战后的扬州所见的时事的丧乱，也有晚年与辛词同声相应的篇目。白石词清空骚雅，几成定评，在南宋和清代影响甚巨，于宋代可与美成、稼轩鼎足而立。今天我们将一起走近这位宋史无传，终生未仕，转徙江湖，晚年困踬，最后长眠于杭州西马塍的南宋词人。 ▲ 题图&nbsp;宋 马远 踏歌图轴 01 — 鹧鸪天·元夕有所梦 肥水东流无尽期。当初不合种相思。梦中未比丹青见，暗里忽惊山鸟啼。 春未绿，鬓先丝。人间别久不成悲。谁教岁岁红莲夜，两处沉吟各自知。 02 — 庆宫春（双桨莼波） &nbsp; 绍熙辛亥除夕，余别石湖归吴兴，雪后夜过垂虹尝赋诗云：“笠泽茫茫雁影微，玉峰重叠护云衣；长桥寂寞春寒夜，只有诗人一舸归。”后五年冬，复与俞商卿、张平甫、朴翁自封禺同载，诣梁溪。道经吴松，山寒天迥，云浪四合，中夕相呼步垂虹，星斗下垂，错杂渔火，朔吹凛凛， 酒不能支。朴翁以衾自缠，犹相与行吟，因赋此阕，盖过旬，涂稿乃定。朴翁咎余无益，然意所耽，不能自已也。平甫、商卿、朴翁皆工于诗，所出奇诡；余亦强追逐之，此行既归，各得五十余解。 双桨莼波，一蓑松雨，暮愁渐满空阔。呼我盟鸥，翩翩欲下，背人还过木末。那回归去，荡云雪、孤舟夜发。伤心重见，依约眉山，黛痕低压。 采香径里春寒，老子婆娑，自歌谁答。垂虹西望，飘然引去，此兴平生难遏。酒醒波远，正凝想、明珰素袜。如今安在，惟有阑干，伴人一霎。 03 — 踏莎行（燕燕轻盈） &nbsp; 自沔东来，丁未元日至金陵，江上感梦而作。 燕燕轻盈，莺莺娇软。分明又向华胥见。夜长争得薄情知，春初早被相思染。 别后书辞，别时针线。离魂暗逐郎行远。淮南皓月冷千山，冥冥归去无人管。 04 — 暗香（旧时月色） &nbsp;&nbsp;辛亥之冬，余载雪诣石湖。止既月，授简索句，且征新声，作此两曲，石湖把玩不已，使二妓肆习之，音节谐婉，乃名之曰《暗香》、《疏影》。 旧时月色。算几番照我，梅边吹笛。唤起玉人，不管清寒与攀摘。何逊而今渐老，都忘却、春风词笔。但怪得、竹外疏花，香冷入瑶席。 江国。正寂寂。叹寄与路遥，夜雪初积。翠尊易泣。红萼无言耿相忆。长记曾携手处，千树压、西湖寒碧。又片片、吹尽也，几时见得。 05 — 点绛唇（燕雁无心） &nbsp;丁未冬，过吴松作。 燕雁无心，太湖西畔随云去。数峰清苦。商略黄昏雨。 第四桥边，拟共天随住。今何许。凭阑怀古。残柳参差舞。 06 — 翠楼吟（月冷龙沙） &nbsp; 淳熙丙午冬，武昌安远楼成，与刘去非诸友落之，度曲见志。余去武昌十年，故人有泊舟鹦鹉洲者，闻小姬歌此词，问之，颇能道其事；还吴，为余言之，兴怀昔游，且伤今之离索也。 月冷龙沙，尘清虎落，今年汉酺初赐。新翻胡部曲，听毡幕、元戎歌吹。层楼高峙。看槛曲萦红，檐牙飞翠。人姝丽。粉香吹下，夜寒风细。 此地。宜有词仙，拥素云黄鹤，与君游戏。玉梯凝望久，叹芳草、萋萋千里。天涯情味。仗酒祓清愁，花销英气。西山外。晚来还卷，一帘秋霁。 07 — 鹧鸪天·正月十一日观灯 巷陌风光纵赏时。笼纱未出马先嘶。白头居士无呵殿，只有乘肩小女随。 花满市，月侵衣。少年情事老来悲。沙河塘上春寒浅，看了游人缓缓归。 08 — 琵琶仙（双桨来时） 《吴都赋》云：“户藏烟浦，家具画船。”唯吴兴为然。春游之盛，西湖未能过也。己酉岁，予与萧时父载酒南郭，感遇成歌。 双桨来时，有人似、旧曲桃根桃叶。歌扇轻约飞花，蛾眉正奇绝。春渐远、汀洲自绿，更添了、几声啼鴂。十里扬州 ，三生杜牧，前事休说。 又还是、宫烛分烟，奈愁里、匆匆换时节。都把一襟芳思，与空阶榆荚。千万缕、藏鸦细柳，为玉尊、起舞回雪。想见西出阳关，故人初别。 09 — 淡黄柳（空城晓角） &nbsp; 客居合肥南城赤阑桥之西，巷陌凄凉，与江左异。唯柳色夹道，依依可怜。因度此阕，以纾客怀。 空城晓角，吹入垂杨陌。马上单衣寒恻恻。看尽鹅黄嫩绿，都是江南旧相识。 正岑寂。明朝又寒食。强携酒、小桥宅。怕梨花落尽成秋色。燕燕飞来，问春何在，唯有池塘自碧。 10 — 一萼红（古城阴） &nbsp; 丙午人日，予客长沙别驾之观政堂。堂下曲沼，沼西负古垣，有卢橘幽篁，一径深曲。穿径而南，官梅数十株，如椒、如菽，或红破白露，枝影扶疏。着屐苍苔细石间，野兴横生。亟命驾登定王台，乱湘流，入麓山，湘云低昂，湘波容与，兴尽悲来，醉吟成调。 古城阴。有官梅几许，红萼未宜簪。池面冰胶，墙腰雪老，云意还又沉沉。翠藤共、闲穿径竹，渐笑语、惊起卧沙禽。野老林泉，故王台榭，呼唤登临。 南去北来何事，荡湘云楚水，目极伤心。朱户黏鸡，金盘簇燕，空叹时序侵寻。记曾共、西楼雅集，想垂杨、还袅万丝金。待得归鞍到时，只怕春深。 11 — 鹧鸪天（辇路珠帘两行垂） 辇路珠帘两行垂。千枝银烛舞僛僛。东风历历红楼下，谁识三生杜牧之。 欢正好，夜何其。明朝春过小桃枝。鼓声渐远游人散，惆怅归来有月知。 12 — 长亭怨慢（渐吹尽） &nbsp;余颇喜自制曲。初率意为长短句，然后协以律，故前后阕多不同。桓大司马云：“昔年种柳，依依汉南。今看摇落，凄怆江潭：树犹如此，人何以堪？”此语余深爱之。 渐吹尽，枝头香絮。是处人家，绿深门户。远浦萦回，暮帆零乱向何许。阅人多矣，谁得似、长亭树。树若有情时，不会得、青青如此。 日暮。望高城不见，只见乱山无数。韦郎去也，怎忘得、玉环分付。第一是、早早归来，怕红萼、无人为主。算空有并刀，难剪离愁千缕。 13 — 霓裳中序第一（亭皋正望极） &nbsp; 丙午岁，留长沙。登祝融。因得其祠神之曲曰《黄帝盐》、《苏合香》。又于乐工故书中得商调《霓裳曲》十八阕，皆虚谱无辞。按沈氏《乐律》，《霓裳》道调，此乃商调。乐天诗云：“散序六阕”，此特两阕。未知孰是？然音节闲雅，不类今曲。余不暇尽作，作《中序》一阕传于世。余方羁游，感此古音，不自知其辞之怨抑也。 亭皋正望极。乱落江莲归未得。多病却无气力。况纨扇渐疏，罗衣初索。流光过隙。叹杏梁、双燕如客。人何在，一帘淡月，仿佛照颜色。 幽寂。乱蛩吟壁。动庾信、清愁似织。沉思年少浪迹。笛里关山，柳下坊陌。坠红无信息。漫暗水、涓涓溜碧。飘零久、而今何意，醉卧酒垆侧。 14 — 齐天乐（庾郎先自吟愁赋） 丙辰岁与张功甫会饮张达可之堂，闻屋壁间蟋蟀有声，功甫约余同赋，以授歌者。功甫先成，词甚美；余徘徊末利花间，仰见秋月，顿起幽思，寻亦得此。蟋蟀，中都呼为促织，善斗；好事者或以三二十万钱致一枚，镂象齿为楼观以贮之。 庾郎先自吟愁赋。凄凄更闻私语。露湿铜铺，苔侵石井，都是曾听伊处。哀音似诉。正思妇无眠，起寻机杼。曲曲屏山，夜凉独自甚情绪。 西窗又吹暗雨。为谁频断续，相和砧杵。候馆迎秋，离宫吊月，别有伤心无数。豳诗漫与。笑篱落呼灯，世间儿女。写入琴丝，一声声更苦。 15 — 永遇乐·次稼轩北固楼词韵（云鬲迷楼） 云鬲迷楼，苔封很石，人向何处。数骑秋烟，一篙寒汐，千古空来去。使君心在，苍厓绿嶂，苦被北门留住。有尊中、酒差可饮，大旗尽绣熊虎。 前身诸葛，来游此地，数语便酬三顾。楼外冥冥，江皋隐隐，认得征西路。中原生聚，神京耆老，南望长淮金鼓。问当时、依依种柳，至今在否。 

文质疏内兮。众不知余之异采。 1.&nbsp; 滔滔孟夏兮，草木莽莽。 傷懷永哀兮，汩徂南土。 2. 眴兮杳杳，孔靜幽默。 郁結紆軫兮，離湣而長鞠。 3. 撫情效誌兮，冤屈而自抑。 刓方以為圜兮，常度未替。 4. 易初本迪兮，君子所鄙。 章畫誌墨兮，前圖未改。 5. 內厚質正兮，大人所晟。 巧陲不斵兮，孰察其揆正。 6. 玄文處幽兮，蒙瞍謂之不章。 離婁微睇兮，瞽謂之不明。 7. 變白以為黑兮，倒上以為下。 鳳皇在笯兮，雞鶩翔舞。 8. 同糅玉石兮，一概而相量。 夫惟黨人鄙固兮，羌不知余之所臧。 9. 任重載盛兮，陷滯而不濟。 懷瑾握瑜兮，窮不知所示。 10. 邑犬群吠兮，吠所怪也。 非俊疑傑兮，固庸態也。 11. 文質疏內兮，眾不知余之異采。 材樸委積兮，莫知余之所有。 12. 重仁襲義兮，謹厚以為豐。 重華不可遻兮，孰知余之從容。 13. 古固有不並兮，豈知其何故。 湯禹久遠兮，邈而不可慕。 14. 懲連改忿兮，抑心而自強。 離閔而不遷兮，願誌之有像。 15. 進路北次兮，日昧昧其將暮。 舒憂娛哀兮，限之以大故。 16. 亂曰： 浩浩沅湘，分流汩兮。 脩路幽蔽，道遠忽兮。 17. 曾唫恒悲兮，永慨嘆兮。 世既莫吾知兮，人心不可謂兮。 18. 懷質抱青，獨無匹兮。 伯樂既沒，驥焉程兮。 19. 民生稟命，各有所錯兮。 定心廣誌，余何畏懼兮。 20. 曾傷爰哀，永嘆喟兮。 世混濁莫吾知，人心不可謂兮。 21. 知死不可讓，願勿愛兮。 明告君子，吾將以為類兮。 Clubhouse Room： https://www.joinclubhouse.com/event/M1vZ8NqR 歡迎加入群組討論 

怀君属秋夜。散步咏凉天。 北京时间：4月8日 22:00 ▲ 题图&nbsp;明 呂紀&nbsp;秋景花鳥圖軸 01 — 杂曲歌辞 上皇三台 不寐倦长更，披衣出户行。 月寒秋竹冷，风切夜窗声。 02 — 咏晓 军中始吹角，城上河初落。 深沈犹隐帷，晃朗先分阁。 03 — 花径 山花夹径幽，古甃生苔涩。 胡床理事馀，玉琴承露湿。 朝与诗人赏，夜携禅客入。 自是尘外踪，无令吏趋急。 04 — 春月观省属城始憩东西林精舍 因时省风俗，布惠迨高年。 建隼出浔阳，整驾游山川。 白云敛晴壑，群峰列遥天。 嵚崎石门状，杳霭香炉烟。 榛荒屡罥挂，偪侧殆覆颠。 方臻释氏庐，时物屡华妍。 昙远昔经始，于兹閟幽玄。 东西竹林寺，灌注寒涧泉。 人事既云泯，岁月复已绵。 殿宇馀丹绀，磴阁峭欹悬。 佳士亦栖息，善身绝尘缘。 今我蒙朝寄，教化敷里廛。 道妙苟为得，出处理无偏。 心当同所尚，迹岂辞缠牵。 05 — 自蒲塘驿回驾经历山水 馆宿风雨滞，始晴行盖转。 浔阳山水多，草木俱纷衍。 崎岖缘碧涧，苍翠践苔藓。 高树夹潺湲，崩石横阴巘。 野杏依寒拆，馀云冒岚浅。 性惬形岂劳，境殊路遗缅。 忆昔终南下，佳游亦屡展。 时禽下流暮，纷思何由遣。 06 — 山行积雨归途始霁 揽辔穷登降，阴雨遘二旬。 但见白云合，不睹岩中春。 急涧岂易揭，峻涂良难遵。 深林猿声冷，沮洳虎迹新。 始霁升阳景，山水阅清晨。 杂花积如雾，百卉萋已陈。 鸣驺屡骧首，归路自忻忻。 07 — 郡中西斋 似与尘境绝，萧条斋舍秋。 寒花独经雨，山禽时到州。 清觞养真气，玉书示道流。 岂将符守恋，幸已栖心幽。 08 — 喜园中茶生 洁性不可污，为饮涤尘烦。 此物信灵味，本自出山原。 聊因理郡馀，率尔植荒园。 喜随众草长，得与幽人言。 09 — 晚出沣上赠崔都水 临流一舒啸，望山意转延。 隔林分落景，馀霞明远川。 首起趣东作，已看耘夏田。 一从民里居，岁月再徂迁。 昧质得全性，世名良自牵。 行忻携手归，聊复饮酒眠。 10 — 秋夜南宫寄沣上弟及诸生 暝色起烟阁，沈抱积离忧。 况兹风雨夜，萧条梧叶秋。 空宇感凉至，颓颜惊岁周。 日夕游阙下，山水忆同游。 11 — 寄皎然上人 吴兴老释子，野雪盖精庐。 诗名徒自振，道心长晏如。 想兹栖禅夜，见月东峰初。 鸣钟惊岩壑，焚香满空虚。 叨慕端成旧，未识岂为疏。 愿以碧云思，方君怨别馀。 茂苑文华地，流水古僧居。 何当一游咏，倚阁吟踌躇。 12 — 寄全椒山中道士 今朝郡斋冷，忽念山中客。 涧底束荆薪，归来煮白石。 欲持一瓢酒，远慰风雨夕。 落叶满空山，何处寻行迹。 13 — 送褚校书归旧山歌 握珠不返泉，匣玉不归山。 明皇重士亦如此，忽怪褚生何得还。 方称羽猎赋，未拜兰台职。 汉箧亡书已暗传，嵩丘遗简还能识。 朝朝待诏青锁闱，中有万年之树蓬莱池。 世人仰望栖此地，生独徘徊意何为。 故山可往薇可采，一自人间星岁改。 藏书壁中苔半侵，洗药泉中月还在。 春风饮饯灞陵原，莫厌归来朝市喧。 不见东方朔，避世从容金马门。 14 — 赠萧河南 厌剧辞京县，褒贤待诏书。 酂侯方继业，潘令且闲居。 霁后三川冷，秋深万木疏。 对琴无一事，新兴复何如。 15 — 西涧即事示卢陟 寝扉临碧涧，晨起澹忘情。 空林细雨至，圆文遍水生。 永日无馀事，山中伐木声。 知子尘喧久，暂可散烦缨。 

关山三五月。客子忆秦川。 北京时间：4月7日 22:00 本期主持：Alexander ▲ 题图&nbsp;清 倣龔賢 雲山隱居圖軸 01 — 战城南 汉乐府 战城南。死郭北。 野死不葬乌可食。为我谓乌。 且为客豪。野死谅不葬。 腐肉安能去子逃。水深激激。 蒲苇冥冥。枭骑战斗死。 驽马裴回鸣。梁筑室。 何以南。何以北。 禾黍不获君何食。愿为忠臣安可得。 思子良臣。良臣诚可思。 朝行出攻。莫不夜归。 02 — 十五从军征 汉·佚名 十五从军征，八十始得归。 道逢乡里人，家中有阿谁？ 遥看是君家，松柏冢累累。 兔从狗窦入，雉从梁上飞。 中庭生旅谷，井上生旅葵。 舂谷持作饭，采葵持作羹。 羹饭一时熟，不知贻阿谁。 出门东向看，泪落沾我衣。 03 — 七哀诗 其一 王粲 西京乱无象，豺虎方遘患。 复弃中国去，远身适荆蛮。 亲戚对我悲，朋友相追攀。 出门无所见，白骨蔽平原。 路有饥妇人，抱子弃草间。 顾闻号泣声，挥涕独不还。 未知身死处，何能两相完。 驱马弃之去，不忍听此言。 南登霸陵岸，回首望长安。 悟彼下泉人，喟然伤心肝。 04 — 饮马长城窟行 陈琳 饮马长城窟。水寒伤马骨。 往谓长城吏。慎莫稽留太原卒。 官作自有程。举筑谐汝声。 男儿宁当格斗死。何能怫郁筑长城。 长城何连连。连连三千里。 边城多健少。内舍多寡妇。 作书与内舍。便嫁莫留住。 善侍新姑嫜。时时念我故夫子。 报书往边地。君今出语一何鄙。 身在祸难中。何为稽留他家子。 生男慎莫举。生女哺用脯。 君独不见长城下。死人骸骨相撑拄。 结发行事君。慊慊心意关。 明知边地苦。贱妾何能久自全。 05 — 饮马长城窟行 蔡邕 青青河边草，绵绵思远道。 远道不可思，宿昔梦见之。 梦见在我傍，忽觉在他乡。 他乡各异县，展转不可见。 枯桑知天风，海水知天寒。 入门各自媚，谁肯相为言。 客从远方来，遗我双鲤鱼。 呼儿烹鲤鱼，中有尺素书。 长跪读素书，书中竟何如。 上有加餐食，下有长相忆。 06 — 黎阳作三首 其三 曹丕 千骑随风靡，万骑正龙骧。 金鼓震上下，干戚纷纵横。 白旄若素霓，丹旗发朱光。 追思太王德，胥宇识足臧。 经历万岁林，行行到黎阳 07 — 白马篇 曹植 白马饰金羁，连翩西北驰。 借问谁家子，幽并游侠儿。 少小去乡邑，扬声沙漠垂。 宿昔秉良弓，楛矢何参差。 控弦破左的，右发摧月支。 仰手接飞猱，俯身散马蹄。 狡捷过猴猿，勇剽若豹螭。 边城多警急，胡虏数迁移。 羽檄从北来，厉马登高堤。 长驱蹈匈奴，左顾陵鲜卑。 弃身锋刃端，性命安可怀。 父母且不顾，何言子与妻。 名编壮士籍，不得中顾私。 捐躯赴国难，视死忽如归。 08 — 陇头歌辞 佚名 其一 陇头流水，流离山下。 念吾一身，飘然旷野。 其二 朝发欣城，暮宿陇头。 寒不能语，舌卷入喉。 其三 陇头流水，鸣声幽咽。 遥望秦川，心肠断绝。 09 — 出自蓟北门行 徐陵 蓟北聊长望，黄昏心独愁。 燕山对古刹，代郡隐城楼。 屡战桥恒断，长冰堑不流。 天云如地阵，汉月带胡秋。 渍土泥函谷，挼绳缚凉州。 平生燕颔相，会自得封侯。 10 — 关山月 其一 徐陵 关山三五月，客子忆秦川。 思妇高楼上，当窗应未眠。 星旗映疏勒，云阵上祁连。 战气今如此，从军复几年。 11 — 白马篇 杨广 白马金贝装，横行辽水傍。 问是谁家子，宿卫羽林郎。 文犀六属铠，宝剑七星光。 山虚弓响彻，地迥角声长。 宛河推勇气，陇蜀擅威强。 轮台受降虏，高阙剪名王。 射熊入飞观，校猎下长杨。 英名欺卫霍，智策蔑平良。 岛夷时失礼，卉服犯边疆。 徵兵集蓟北，轻骑出渔阳。 进军随日晕，挑战逐星芒。 阵移龙势动，营开虎翼张。 冲冠入死地，攘臂越金汤。 尘飞战鼓急，风交征旆扬。 转斗平华地，追奔扫大方。 本持身许国，况复武功彰。 会令千载后，流誉满旗常。 12 — 观猎 王维 风劲角弓鸣，将军猎渭城。 草枯鹰眼疾，雪尽马蹄轻。 忽过新丰市，还归细柳营。 回看射雕处，千里暮云平。 13 — 出塞二首 其一 王昌龄 秦时明月汉时关，万里长征人未还。 但使龙城飞将在，不教胡马度阴山。 

身事岂能遂。兰花又已开。 北京时间：4月6日 22:00 ▲ 题图&nbsp;晉 荀勗 雲臺山圖 01 — 题山寺井 沈沈百尺馀，功就岂斯须。 汲早僧出定，凿新虫自无。 藏源重嶂底，澄翳大空隅。 此地如经劫，凉潭会共枯。 02 — 荒斋 草合径微微，终南对掩扉。 晚凉疏雨绝，初晓远山稀。 落叶无青地，闲身著白衣。 朴愚犹本性，不是学忘机。 03 — 哭孟郊 身死声名在，多应万古传。 寡妻无子息，破宅带林泉。 冢近登山道，诗随过海船。 故人相吊后，斜日下寒天。 04 — 送无可上人 圭峰霁色新，送此草堂人。 麈尾同离寺，蛩鸣暂别亲。 独行潭底影，数息树边身。 终有烟霞约，天台作近邻。 05 — 早蝉 早蝉孤抱芳槐叶，噪向残阳意度秋。 也任一声催我老，堪听两耳畏吟休。 得非下第无高韵，须是青山隐白头。 若问此心嗟叹否，天人不可怨而尤。 06 — 上谷旅夜 世难那堪恨旅游，龙钟更是对穷秋。 故园千里数行泪，邻杵一声终夜愁。 月到寒窗空皓皛，风翻落叶更飕飗。 此心不向常人说，倚识平津万户侯。 07 — 题郑常侍厅前竹 绿竹临诗酒，婵娟思不穷。 乱枝低积雪，繁叶亚寒风。 萧飒疑泉过，萦回有径通。 侵庭根出土，隔壁笋成丛。 疏影纱窗外，清音宝瑟中。 卷帘终日看，欹枕几秋同。 万顷歌王子，千竿伴阮公。 露光怜片片，雨润爱濛濛。 嶰谷蛮湖北，湘川灀水东。 何如轩槛侧，苍翠袅长空。 08 — 偶作 野步随吾意，那知是与非。 稔年时雨足，闰月暮蝉稀。 独树依冈老，遥峰出草微。 园林自有主，宿鸟且同归。 09 — 雨中怀友人 对雨思君子，尝茶近竹幽。 儒家邻古寺，不到又逢秋。 10 — 友人婚杨氏催妆 不知今夕是何夕，催促阳台近镜台。 谁道芙蓉水中种，青铜镜里一枝开。 11 — 送李馀往湖南 昔去候温凉，秋山满楚乡。 今来从辟命，春物遍涔阳。 岳石挂海雪，野枫堆渚樯。 若寻吾祖宅，寂寞在潇湘。 12 — 怀博陵故人 孤城易水头，不忘旧交游。 雪压围棋石，风吹饮酒楼。 路遥千万里，人别十三秋。 吟苦相思处，天寒水急流。 13 — 病起 高丘归未得，空自责迟回。 身事岂能遂，兰花又已开。 病令新作少，雨阻故人来。 灯下南华卷，袪愁当酒杯。 14 — 卧疾走笔詶韩愈书问 一卧三四旬，数书惟独君。 愿为出海月，不作归山云。 身上衣频寄，瓯中物亦分。 欲知强健否，病鹤未离群。 

月出惊山鸟。时鸣春涧中。 北京时间：4月5日 22:00 ▲ 题图&nbsp;南宋 萧照 秋山红树纨扇 绢本 01 — 青溪 言入黄花川，每逐青溪水。 随山将万转，趣途无百里。 声喧乱石中，色静深松里。 漾漾汎菱荇，澄澄映葭苇。 我心素已闲，清川澹如此。 请留盘石上，垂钓将已矣。 02 — 皇甫岳云溪杂题五首 鸟鸣涧 人闲桂花落，夜静春山空。 月出惊山鸟，时鸣春涧中。 03 — 辋川集 辛夷坞 木末芙蓉花，山中发红萼。 涧户寂无人，纷纷开且落。 04 — 汉江临汎 楚塞三湘接，荆门九派通。 江流天地外，山色有无中。 郡邑浮前浦，波澜动远空。 襄阳好风日，留醉与山翁。 05 — 林园即事寄舍弟紞 寓目一萧散，销忧冀俄顷。 青草肃澄陂，白云移翠岭。 后沔通河渭，前山包鄢郢。 松含风里声，花对池中影。 地多齐后㿉，人带荆州瘿。 徒思赤笔书，讵有丹砂井。 心悲常欲绝，发乱不能整。 青簟日何长，闲门昼方静。 颓思茅檐下，弥伤好风景。 06 — 瓜园诗 余适欲锄瓜，倚锄听叩门。 鸣驺导骢马，常从夹朱轩。 穷巷正传呼，故人傥相存。 携手追凉风，放心望乾坤。 蔼蔼帝王州，宫观一何繁。 林端出绮道，殿顶摇华幡。 素怀在青山，若值白云屯。 回风城西雨，返景原上村。 前酌盈尊酒，往往闻清言。 黄鹂啭深木，朱槿照中园。 犹羡松下客，石上闻清猿。 07 — 寒食城东即事 清溪一道穿桃李，演漾绿蒲涵白芷。 溪上人家凡几家，落花半落东流水。 蹴鞠屡过飞鸟上，鞦韆竞出垂杨里。 少年分日作遨游，不用清明兼上巳。 08 — 奉送六舅归陆浑 伯舅吏淮泗，卓鲁方喟然。 悠哉自不竞，退耕东皋田。 条桑腊月下，种杏春风前。 酌醴赋归去，共知陶令贤。 09 — 赠房卢氏琯 达人无不可，忘己爱苍生。 岂复少十室，弦歌在两楹。 浮人日已归，但坐事农耕。 桑榆郁相望，邑里多鸡鸣。 秋山一何净，苍翠临寒城。 视事兼偃卧，对书不簪缨。 萧条人吏疏，鸟雀下空庭。 鄙夫心所尚，晚节异平生。 将从海岳居，守静解天刑。 或可累安邑，茅茨君试营。 10 — 酬诸公见过 嗟予未丧，哀此孤生。 屏居蓝田，薄地躬耕。 岁晏输税，以奉粢盛。 晨往东皋，草露未晞。 暮看烟火，负担来归。 我闻有客，足埽荆扉。 箪食伊何，副瓜抓枣。 仰厕群贤，皤然一老。 愧无莞簟，班荆席藁。 汎汎登陂，折彼荷花。 静观素鲔，俯映白沙。 山鸟群飞，日隐轻霞。 登车上马，倏忽云散。 雀噪荒村，鸡鸣空馆。 还复幽独，重欷累叹。 11 — 洛阳女儿行 洛阳女儿对门居，才可容颜十五馀。 良人玉勒乘骢马，侍女金盘鲙鲤鱼。 画阁朱楼尽相望，红桃绿柳垂檐向。 罗帏送上七香车，宝扇迎归九华帐。 狂夫富贵在青春，意气骄奢剧季伦。 自怜碧玉亲教舞，不惜珊瑚持与人。 春窗曙灭九微火，九微片片飞花璅。 戏罢曾无理曲时，妆成秪是薰香坐。 城中相识尽繁华，日夜经过赵李家。 谁怜越女颜如玉，贫贱江头自浣纱。 12 — 送友人归山歌二首&nbsp; 其一 山寂寂兮无人，又苍苍兮多木。 群龙兮满朝，君何为兮空谷。 文寡和兮思深，道难知兮行独。 悦石上兮流泉，与松间兮草屋。 入云中兮养鸡，上山头兮抱犊。 神与枣兮如瓜，虎卖杏兮收谷。 愧不才兮妨贤，嫌既老兮贪禄。 誓解印兮相从，何詹尹兮何卜。 

烟中列岫青无数。雁背夕阳红欲暮。 北京时间：4月4日 22:00 ▲ 题图&nbsp;五代 南唐 传周文矩 合乐图 01 — 满江红（仙吕） 昼日移阴，揽衣起、春帷睡足。 临宝鉴、绿云撩乱，未忺妆束。 蝶粉蜂黄都褪了，枕痕一线红生肉。 背画栏、脉脉悄无言，寻棋局。 重会面，犹未卜。无限事，萦心曲。 想秦筝依旧，尚鸣金屋。 芳草连天迷远望，宝香薰被成孤宿。 最苦是、蝴蝶满园飞，无人扑。 02 — 忆旧游（越调） 记愁横浅黛，泪洗红铅，门掩秋宵。 坠叶惊离思，听寒螀夜泣，乱雨潇潇。 凤钗半脱云鬓，窗影烛光摇。 渐暗竹敲凉，疏萤照晚，两地魂销。 迢迢。问音信，道径底花阴，时认鸣镳。 也拟临朱户，叹因郎憔悴，差见郎招。 旧巢更有新燕，杨柳拂河桥。 但满目京尘，东风竟日吹露桃。 03 — 宴清都（中吕） 地僻无钟鼓。残灯灭，夜长人倦难度。 寒吹断梗，风翻暗雪，洒窗填户。 宾鸿谩说传书，算过尽、千俦万侣。 始信得、庾信愁多，江淹恨极须赋。 凄凉病损文园，徽弦乍拂，音韵先苦。 淮山夜月，金城暮草，梦魂飞去。 秋霜半入清镜，叹带眼、都移旧处。 更久长、不见文君，归时认否。 04 — 玉楼春（大石·第四） 桃溪不作从容住。秋藉绝来无续处。 当时相候赤栏桥，今日独寻黄叶路。 烟中列岫青无数。雁背夕阳红欲暮。 人如风后入江云，情似雨余黏地絮。 05 — 还京乐（大石） 禁烟近，触处、浮香秀色相料理。 正泥花时候，奈何客里，光阴虚费。 望箭波无际。 迎风漾日黄云委。 任去远，中有万点，相思清泪。 到长淮底。 过当时楼下，殷勤为说，春来羁旅况味。 堪嗟误约乖期，向天涯、自看桃李。 想而今、应恨墨盈笺，愁妆照水。 怎得青鸾翼，飞归教见憔悴。 06 — 倒犯（仙吕调新月） 霁景、对霜蟾乍升，素烟如扫。 千林夜缟。 徘徊处、渐移深窈。 何人正弄、孤影蹁跹西窗悄。 冒霜冷貂裘，玉斝邀云表。 共寒光、饮清醥。 淮左旧游，记送行人，归来山路窎。 驻马望素魄，印遥碧、金枢小。 爱秀色、初娟好。 念漂浮、绵绵思远道。 料异日宵征，必定还相照。 奈何人自衰老。 07 — 少年游（黄钟） 南都石黛扫晴山。衣薄耐朝寒。 一夕东风，海棠花谢，楼上卷帘看。 而今丽日明如洗，南陌暖雕鞍。 旧赏园林，喜无风雨，春鸟报平安。 08 — 点绛唇（仙吕） 台上披襟，快风一瞬收残雨。 柳丝轻举。蛛网黏飞絮。 极目平芜，应是春归处。 愁凝贮。楚歌声苦。村落黄昏鼓。 09 — 扫地花（双调） 晓阴翳日，正雾霭烟横，远迷平楚。暗黄万缕。 听鸣禽按曲，小腰欲舞。 细绕回堤，驻马河桥避雨。信流去。 想一叶怨题，今在何处。 春事能几许。任占地持杯，扫花寻路。泪珠溅俎。 叹将愁度日，病伤幽素。 恨入金徽，见说文君更苦。黯凝贮。 掩重关、遍城钟鼓。 10 — 风流子（大石秋怨·秋景） 枫林凋晚叶，关河迥，楚客惨将归。 望一川暝霭，雁声哀怨，半规凉月，人影参差。 酒醒后，泪花销凤蜡，风幕卷金泥。 砧杵韵高，唤回残梦，绮罗香减，牵起余悲。 亭皋分襟地，难拚处、偏是掩面牵衣。 何况怨怀长结，重见无期。 想寄恨书中，银钩空满，断肠声里，玉筋还垂。 多少暗愁密意，唯有天知。 11 — 虞美人（正宫·第二） 廉纤小雨池塘遍。细点看萍面。 一双燕子守朱门。 比似寻常时候、易黄昏。 宜城酒泛浮香絮。细作更阑语。 相将羁思乱如云。 又是一窗灯影、两愁人。 12 — 玉楼春（大石·第二） 大堤花艳惊郎目。秀色秾华看不足。 休将宝瑟写幽怀，座上有人能顾曲。 平波落照涵赪玉。画舸亭亭浮淡渌。 临分何以祝深情，只有别离三万斛。 13 — 红罗袄（大石秋悲） 画烛寻欢去，羸马载愁归。 念取酒东垆，尊罍虽近， 采花南浦，蜂蝶须知。 自分袂、天阔鸿稀。 空怀梦约心期。楚客忆江蓠。 算宋玉、未必为秋悲。 14 — 满庭芳（中吕·夏景） 风老莺雏，雨肥梅子，午阴嘉树清圆。 地卑山近，衣润费炉烟。 人静乌鸢自乐，小桥外、新绿溅溅。 凭栏久，黄芦苦竹，拟泛九江船。 年年。如社燕，飘流瀚海，来寄修椽。 且莫思身外，长近尊前。 憔悴江南倦客，不堪听、急管繁弦。 歌筵畔，先安簟枕，容我醉时眠。 15 — 隔浦莲（大石） 新篁摇动翠葆。曲径通深窈。 夏果收新脆，金丸落、惊飞鸟。 浓霭迷岸草。蛙声闹。骤雨鸣池沼。 水亭小。浮萍破处，帘花檐影颠倒。 纶巾羽扇，困卧北窗清晓。 屏里吴山梦自到。惊觉。依然身在江表。 

心摇陇树。靡日不思。望绝夭桃。中年永隔。新窗口打开可放大文本 window.embedPDF("/meetings/2021-03/3-31夜读万泉县主墓志.pdf")

遥夜泛清瑟，西风生翠萝。 北京时间：3月30日 22:00 ▲ 题图&nbsp;宋 马远 林和靖图 01 — 春醉 酒醲花一树，何暇卓文君。 客坐长先饮，公闲半已曛。 水乡春足雨，山郭夜多云。 何似参禅理，荣枯尽不闻。 02 — 秋晚登城 城高不可下，永日一登临。 曲槛凉飙急，空楼返照深。 苇花迷夕棹，梧叶散秋砧。 谩作归田赋，蹉跎岁欲阴。 03 — 和友人送僧归桂州灵岩寺 楚客送僧归桂阳，海门帆势极潇湘。 碧云千里暮愁合，白雪一声春思长。 柳絮拥堤添衲软，松花浮水注瓶香。 南京长老几年别，闻道半岩多影堂。 04 — 湖上 髣髴欲当三五夕，万蝉清杂乱泉纹。 钓鱼船上一尊酒，月出渡头零落云。 05 — 途经秦始皇墓 龙盘虎踞树层层，势入浮云亦是崩。 一种青山秋草里，路人唯拜汉文陵。 06 — 早发中岩寺别契直上人 一作皇甫冉诗 苍苍松桂阴，残月半西岑。 素壁寒灯暗，红炉夜火深。 厨开山鼠散，钟尽岭猿吟。 行役方如此，逢师懒话心。 07 — 送前缑氏韦明府南游 酒阑横剑歌，日暮望关河。 道直去官早，家贫为客多。 山昏函谷雨，木落洞庭波。 莫尽远游兴，故园荒薜萝。 08 — 重游郁林寺道玄上人院 藤杖叩松关，春溪斸药还。 雨晴巢燕急，波暖浴鸥闲。 倚槛花临水，回舟月照山。 忆归师莫笑，书剑在人间。 09 — 春望思旧游 适意极春日，南台披薜萝。 花光晴漾漾，山色昼峨峨。 湘水美人远，信陵豪客多。 唯凭一瓢酒，弹瑟纵高歌。 10 — 南楼春望 南楼春一望，云水共昏昏。 野店归山路，危桥带郭村。 晴烟和草色，夜雨长溪痕。 下岸谁家住，残阳半掩门。 11 — 淮阴阻风寄呈楚州韦中丞 垂钓京江欲白头，江鱼堪钓却西游。 刘伶台下稻花晚，韩信庙前枫叶秋。 淮月未明先倚槛，海云初起更维舟。 河桥有酒无人醉，独上高城望庾楼。 12 — 潼关兰若 来往几经过，前轩枕大河。 远帆春水阔，高寺夕阳多。 蝶影下红药，鸟声喧绿萝。 故山归未得，徒咏采芝歌。 

富贵荣乐几时兮。朱宫碧堂生青苔。白云兮归来。 北京时间：3月29日 22:00 ▲&nbsp;题图 宋 马远 踏歌图 01 — 题居延古城赠乔十二知之 闻君东山意，宿昔紫芝荣。 沧洲今何在？华发旅边城。 还汉功既薄，逐胡策未行。 徒嗟白日暮，坐对黄云生。 桂枝芳欲晚，薏苡谤谁明。 无为空自老，含叹负生平。 02 — 酬晖上人秋夜山亭有赠 皎皎白林秋，微微翠山静。 禅居感物变，独坐开轩屏。 风泉夜声杂，月露宵光冷。 多谢忘机人，尘忧未能整。 03 — 同宋参军之问梦赵六赠卢陈二子之作 晓霁望嵩丘，白云半岩足。 氛氲涵翠微，宛如嬴台曲。 故人昔所尚，幽琴歌断续。 变化竟无常，人琴遂两亡。 白云失处所，梦想暧容光。 畴昔疑缘业，儒道两相妨。 前期许幽报，迨此尚茫茫。 晤言既已失，感叹情何一。 始忆携手期，云台与峨眉。 达兼济天下，穷独善其时。 诸君推管乐，之子慕巢夷。 奈何苍生望，卒为黄绶欺。 铭鼎功未立，山林事亦微。 抚孤一流恸，怀旧日暌违。 卢子尚高节，终南卧松雪。 宋侯逢圣君，骖驭游青云。 而我独蹭蹬，语默道犹屯。 征戍在辽阳，蹉跎草再黄。 丹丘恨不及，白露已苍苍。 远闻山阳赋，感涕下沾裳。 04 — 秋园卧病呈晖上人 幽寂旷日遥，林园转清密。 疲疴澹无豫，独坐泛瑶瑟。 怀挟万古情，忧虞百年疾。 绵绵多滞念，忽忽每如失。 缅想赤松游，高寻白云逸。 荣吝始都丧，幽人遂贞吉。 图书纷满床，山水蔼盈室。 宿昔心所尚，平生自兹毕。 愿言谁见知，梵筵有同术。 八月高秋晚，凉风正萧瑟。 05 — 春台引 感阳春兮生碧草之油油，怀宇宙以伤远，登高台而写忧。 迟美人兮不见，恐青岁之遂遒。 从毕公以酣饮，寄林塘而一留。 采芳荪于北渚，忆桂树于南州。 何云木之美丽，而池馆之崇幽。 星台秀士，月旦诸子。 嘉青鸟之辰，迎火龙之始。 挟宝书与瑶瑟，芳蕙华而兰靡。 乃掩白蘋，藉绿芷。 酒既醉，乐未已。 击青钟，歌渌水。 怨青春之萎绝，赠瑶台之旖旎。 愿一见而道意，结众芳之绸缪。 曷余情之荡漾，瞩青云以增愁。 怅三山之飞鹤，忆海上之白鸥。 重曰：群仙去兮青春颓，岁华歇兮黄鸟哀。 富贵荣乐几时兮，朱宫碧堂生青苔，白云兮归来。 06 — 登幽州台歌 前不见古人，后不见来者。 念天地之悠悠，独怆然而涕下。 07 — 晚次乐乡县 故乡杳无际，日暮且孤征。 川原迷旧国，道路入边城。 野戍荒烟断，深山古木平。 如何此时恨，噭噭夜猿鸣。 08 — 落第西还别魏四懔 转蓬方不定，落羽自惊弦。 山水一为别，欢娱复几年。 离亭暗风雨，征路入云烟。 还因北山径，归守东陂田。 09 — 春夜别友人二首 其一 银烛吐青烟，金樽对绮筵。 离堂思琴瑟，别路绕山川。 明月隐高树，长河没晓天。 悠悠洛阳道，此会在何年。 10 — 月夜有怀 美人挟赵瑟，微月在西轩。 寂寞夜何久，殷勤玉指繁。 清光委衾枕，遥思属湘沅。 空帘隔星汉，犹梦感精魂。 11 — 夏日游晖上人房 山水开精舍，琴歌列梵筵。 人疑白楼赏，地似竹林禅。 对户池光乱，交轩岩翠连。 色空今已寂，乘月弄澄泉。 12 — 宿空舲峡青树村浦 的的明月水，啾啾寒夜猿。 客思浩方乱，洲浦寂无喧。 忆作千金子，宁知九逝魂。 虚闻事朱阙，结绶骛华轩。 委别高堂爱，窥觎明主恩。 今成转蓬去，叹息复何言。 13 — 宿襄河驿浦 沿流辞北渚，结缆宿南洲。 合岸昏初夕，回塘暗不流。 卧闻塞鸿断，坐听峡猿愁。 沙浦明如月，汀葭晦若秋。 不及能鸣雁，徒思海上鸥。 天河殊未晓，沧海信悠悠。 14 — 入峭峡安居溪伐木溪源幽邃林岭相映有奇致焉 肃徒歌伐木，骛楫漾轻舟。 靡迤随回水，潺湲溯浅流。 烟沙分两岸，露岛夹双洲。 古树连云密，交峰入浪浮。 岩潭相映媚，溪谷屡环周。 路迥光逾逼，山深兴转幽。 麇鼯寒思晚，猿鸟暮声秋。 誓息兰台策，将从桂树游。 因书谢亲爱，千岁觅蓬丘。 15 — 南山家园林木交映盛夏五月幽然清凉独坐思远率成十韵 寂寥守寒巷，幽独卧空林。 松竹生虚白，阶庭横古今。 郁蒸炎夏晚，栋宇閟清阴。 轩窗交紫霭，檐户对苍岑。 凤蕴仙人箓，鸾歌素女琴。 忘机委人代，闭牖察天心。 蛱蝶怜红药，蜻蜓爱碧浔。 坐观万象化，方见百年侵。 扰扰将何息，青青长苦吟。 愿随白云驾，龙鹤相招寻。 

最苦是、蝴蝶满园飞，无心扑。 北京时间：3月28日 22:00 ▲ 题图&nbsp;南宋 刘松年 四景山水圗卷 01 — 满路花（仙吕） 金花落烬灯，银砾鸣窗雪。 夜深微漏断，行人绝。 风扉不定，竹圃琅玕折。玉人新间阔。 著甚情悰，更当恁地时节。 无言欹枕，帐底流清血。 愁如春后絮，来相接。 知他那里，争信人心切。除共天公说。 不成也还，似伊无个分别。 02 — 满路花（仙吕思情） 帘烘泪雨干，酒压愁城破。 冰壶防饮渴，培残火。 朱消粉退，绝胜新梳里。 不是寒宵短，日上三竿，殢人犹要同卧。 如今多病，寂寞章台左。 黄昏风弄雪，门深锁。 兰房密爱，万种思量过。也须知有我。 著甚情悰，你但忘了人呵。 03 — 归去难（仙吕期约） 佳约人未知，背地伊先变。恶会称停事，看深浅。 如今信我，委的论长远。好来无可怨。 洎合教伊，因些事后分散。 密意都休，待说先肠断。此恨除非是，天相念。 坚心更守，未死终相见。多少闲磨难。 到得其时，知他做甚头眼。 04 — 意难忘（中吕美咏·杂赋） 衣染莺黄。爱停歌驻拍，劝酒持觞。 低鬟蝉影动，私语口脂香。 檐露滴，竹风凉。拚剧饮淋浪。 夜渐深，笼灯就月，子细端相。 知音见说无双。解移宫换羽，未怕周郎。 长颦知有恨，贪耍不成妆。 些个事，恼人肠。试说与何妨。 又恐伊、寻消问息，瘦减容光。 05 — 荔枝香近（歇指） 照水残红零乱，风唤去。 尽日测测轻寒，帘底吹香雾。 黄昏客枕无憀，细响当窗雨。 看两两相依燕新乳。 楼下水，渐绿遍、行舟浦。 暮往朝来，心逐片帆轻举。 何日迎门，小槛朱笼报鹦鹉。 共剪西窗蜜炬。 06 — 荔枝香近（歇指·第二） 夜来寒侵酒席，露微泫。 舄履初会，香泽方薰。 无端暗雨催人，但怪灯偏帘卷。 回顾，始觉惊鸿去云远。 大都世间，最苦唯聚散。 到得春残，看即是、开离宴。 细思别后，柳眼花须更谁剪。 此怀何处逍遣。 07 — 渔家傲（般涉·第二） 几日轻阴寒测测。东风急处花成积。 醉踏阳春怀故国。归未得。黄鹂久住如相识。 赖有蛾眉能暖客。长歌屡劝金杯侧。 歌罢月痕来照席。贪欢适。帘前重露成涓滴。 08 — 浣沙溪（黄钟·第三） 楼上晴天碧四垂。 楼前芳草接天涯。 劝君莫上最高梯。 新笋已成堂下竹， 落花都上燕巢泥。 忍听林表杜鹃啼。 09 — 一落索（双调·第二） 杜宇思归声苦。和春催去。 倚阑一霎酒旗风，任扑面、桃花雨。 目断陇云江树。难逢尺素。 落霞隐隐日平西，料想是、分携处。 10 — 苏幕遮（般涉） 燎沈香，消溽暑。鸟雀呼晴，侵晓窥檐语。 叶上初阳干宿雨、水面清圆，一一风荷举。 故乡遥，何日去。家住吴门，久作长安旅。 五月渔郎相忆否。小楫轻舟，梦入芙蓉浦。 

懒起画蛾眉。弄妆梳洗迟。 北京时间：3月27日 22:00 ▲ 题图&nbsp; 宋 李嵩 花篮图 01 — 菩萨蛮 小山重叠金明灭，鬓云欲度香腮雪。 懒起画蛾眉，弄妆梳洗迟。 照花前后镜，花面交相映。 新帖绣罗襦，双双金鹧鸪。 02 — 菩萨蛮 水精帘里颇黎枕，暖香惹梦鸳鸯锦。 江上柳如烟，雁飞残月天。 藕丝秋色浅，人胜参差剪。 双鬓隔香红，玉钗头上风。 03 — 菩萨蛮 蕊黄无限当山额，宿妆隐笑纱窗隔。&nbsp; 相见牡丹时，暂来还别离。 翠钗金作股，钗上蝶双舞。&nbsp; 心事竟谁知？月明花满枝。 04 — 菩萨蛮 翠翘金缕双鸂鶒，水文细起春池碧。 池上海棠梨，雨晴红满枝。 绣衫遮笑靥，烟草黏飞蝶。 青琐对芳菲，玉关音信稀。 05 — 菩萨蛮 杏花含露团香雪，绿杨陌上多离别。 灯在月胧明，觉来闻晓莺。 玉钩褰翠幕，妆浅旧眉薄。 春梦正关情，镜中蝉鬓轻。 06 — 菩萨蛮 玉楼明月长相忆，柳丝袅娜春无力。 门外草萋萋，送君闻马嘶。 画罗金翡翠，香烛销成泪。 花落子规啼，绿窗残梦迷。 07 — 菩萨蛮 凤凰相对盘金缕，牡丹一夜经微雨。 明镜照新妆，鬓轻双脸长。 画楼相望久，栏外垂丝柳。 音信不归来，社前双燕回。 

风清。云淡。野百合散开在黄昏的山巅。 北京时间：3月23日 22:00 本期主持：天仪 ▲ 题图&nbsp;南宋 马和之 小雅南有嘉鱼篇书画卷 01 — 七里香 溪水急着要流向海洋 浪潮却渴望重回土地 在绿树白花的篱前 曾那样轻易地挥手道别 而沧桑的二十年后 我们的魂魄却夜夜归来 微风拂过时 便化作满园的郁香 02 — 一棵开花的树 如何让你遇见我 在我最美丽的时刻 为这 我已在佛前 求了五百年 求佛让我们结一段尘缘 佛于是把我化作一棵树 长在你必经的路旁 阳光下慎重地开满了花 朵朵都是我前世的盼望 当你走近 请你细听 那颤抖的叶是我等待的热情 而当你终于无视地走过 在你身后落了一地的 朋友啊 那不是花瓣 是我凋零的心 03 — 祈祷词 我知道这世界不是绝对的好 我也知道它有离别 有衰老 然而我只有一次的机会 上主啊 请俯听我的祈祷 请给我一个长长的夏季 给我一段无瑕的回忆 给我一颗温柔的心 给我一份洁白的恋情 我只能来这世上一次 所以 请再给我一个美丽的名字 好让他能在夜里低唤我 在奔驰的岁月里 永远记得我们曾经相爱的事 异域 于是 夜来了 敲打着我十一月的窗 从南国的馨香中醒来 从回家的梦里醒来 布鲁塞尔的灯火辉煌 我孤独地投身在人群中 人群投我以孤独 细雨霏霏 不是我的泪 窗外萧萧落木 04 — 邂逅 你把忧伤画在眼角 我将流浪抹在额头 你用思念添几缕白发 我让岁月雕刻我憔悴的手 然后在街角我们擦身而过 漠然地不再相识 啊 亲爱的朋友 请别错怪那韶光改人容颜 我们自己才是那个化装师 05 — 月桂树的愿望 我为什么还要爱你呢 海已经漫上来了 漫过我生命的沙滩 而又退得那样急 把青春一卷而去 把青春一卷而去 洒下满天的星斗 山依旧 树依旧 我脚下已不是昨日的水流 风清 云淡 野百合散开在黄昏的山巅 有谁在月光下变成桂树 可以逃过夜夜的思念 06 — 夏日午后 想你 和那一个&nbsp;&nbsp; 夏日的午后&nbsp;&nbsp; 想你从林深处缓缓走来&nbsp;&nbsp; 是我含笑的出水的莲&nbsp;&nbsp; 是我的 最最温柔&nbsp;&nbsp; 最易疼痛的那一部分&nbsp;&nbsp; 是我的 圣洁遥远&nbsp;&nbsp; 最不可碰触的华年&nbsp;&nbsp; 极愿 如庞贝的命运&nbsp;&nbsp; 将一切最美的在瞬间烧熔&nbsp;&nbsp; 含泪成为永恒的模子&nbsp;&nbsp; 好能一次次地 在千万年间&nbsp;&nbsp; 重复地 重复地 重复地&nbsp;&nbsp; 嵌进你我的心 07 — 流浪者之歌 在异乡的旷野 我是一滴悔恨的溶雪 投入山涧再投入溪河 流过平原再流过大湖 换得的是寂寞的岁月 在这几千里冰封的国度 总想起那些开在南方的扶桑 那一个下午又一个下午的 金色阳光 想起那被我虚掷了的少年时 为什么不对那圆脸爱笑的女孩 说出我心里的那一个字 而今日的我是一滴悔恨的溶雪 在流浪的尽头化作千寻瀑布 从痛苦撕裂的胸中发出吼声 从南方呼唤 呼唤啊 我那失去的爱人 08 — 青春 之一 所有的结局都已写好 所有的泪水也都已启程 却忽然忘了是怎么样的一个开始 在那个古老的不再回来的夏日 无论我如何地去追索 年轻的你只如云影掠过 而你微笑的面容极浅极淡 逐渐隐没在落日后的群岚 遂翻开那发黄的扉页 命运将它装订得极其拙劣 含着泪 我一读再读 却不得不承认 青春是一本太仓促的书 09 — 青春 之二 在四十五岁的夜里 忽然想起她年轻的眼睛 想起她十六岁时的那个夏日 从山坡上朝他缓缓走来 林外阳光炫目 而她衣裙如此洁白 还记得那满是茶树的丘陵 满是浮云的天空 还有那满耳的蝉声 在寂静的寂静的林中 10 — 晓镜 我以为 我已经把你藏好了 藏在 那样深 那样冷的 昔日的心底 我以为 只要绝口不提 只要让日子继续地过去 你就终于 终于会变成一个 古老的秘密 可是 不眠的夜 仍然太长 而 早生的白发 又泄露了 我的悲伤 11 — 春蚕 只因 总在揣想 想幻化而出时 将会有绚烂的翼 和你永远的等待 今生 我才甘心 做一只寂寞的春蚕 在金色的茧里 期待着一份来世的 许诺 12 — 短诗 当所有的亲人都感到 我逐日的苍老 当所有的朋友都看到 我发上的风霜 我如何舍得与你重逢 当只有在你心中仍深藏着我的青春 还正如水般澄澈 山般葱茏 13 — 铜版画 若夏日能重回山间 若上苍容许我们再一次的相见 那么让羊齿的叶子再绿 再绿 让溪水奔流 年华再如玉 那时什么都还不曾发生 什么都还没有征兆 遥远的清晨是一张着墨不多的素描 你从灰蒙拥挤的人群中出现 投我以羞怯的微笑 若我早知就此无法把你忘记 我将不再大意 我要尽力镂刻 那个初识的古老夏日 深沉而缓慢 刻出一张 繁复精致的铜版 每一划刻痕我都将珍惜 若我早知就此终生都无法忘记 

一骑红尘妃子笑，无人知是荔枝来。 北京时间：3月22日 22:00 ▲ 题图&nbsp;南宋 刘松年 四景山水圗卷 01 — 张好好诗 牧太和三年，佐故吏部沈公江西幕。好好年十三，始以善歌来乐籍中。后一岁，公移镇宣城，复置好好于宣城籍中。后二岁，为沈著作述师以双鬟纳之。后二岁，于洛阳东城，重睹好好。感旧伤怀，故题诗赠之。 君为豫章姝，十三才有馀。 翠茁凤生尾，丹叶莲含跗。 高阁倚天半，章江联碧虚。 此地试君唱，特使华筵铺。 主人顾四座，始讶来踟蹰。 吴娃起引赞，低徊映长裾。 双鬟可高下，才过青罗襦。 盼盼乍垂袖，一声雏凤呼。 繁弦迸关纽，塞管裂圆芦。 众音不能逐，袅袅穿云衢。 主人再三叹，谓言天下殊。 赠之天马锦，副以水犀梳。 龙沙看秋浪，明月游朱湖。 自此每相见，三日已为疏。 玉质随月满，艳态逐春舒。 绛唇渐轻巧，云步转虚徐。 旌旆忽东下，笙歌随舳舻。 霜凋谢楼树，沙暖句溪蒲。 身外任尘土，樽前极欢娱。 飘然集仙客，讽赋欺相如。 聘之碧瑶佩，载以紫云车。 洞闭水声远，月高蟾影孤。 尔来未几岁，散尽高阳徒。 洛城重相见，婥婥为当垆。 怪我苦何事，少年垂白须。 朋游今在否，落拓更能无。 门馆恸哭后，水云秋景初。 斜日挂衰柳，凉风生座隅。 洒尽满襟泪，短歌聊一书。 见樊川文集卷一 杜牧集系年校注/中国古典文学基本丛书 第七十二页 02 — 杜秋娘诗 「杜秋，金陵女也年十五为李锜妾。后锜叛灭，籍之入宫，有宠于景陵。穆宗即位，命秋为皇子傅姆。皇子壮，封漳王，郑注用事，诬丞相欲去已者，指王为根，王被罪废削。秋因赐归故乡，予过金陵，感其穷且老，为之赋诗。」 京江水清滑，生女白如脂。 其间杜秋者，不劳朱粉施。 老濞即山铸，后庭千双眉。 秋持玉斝醉，与唱金缕衣。 濞既白首叛，秋亦红泪滋。 吴江落日渡，灞岸绿杨垂。 联裾见天子，盼眄独依依。 椒壁悬锦幕，镜奁蟠蛟螭。 低鬟认新宠，窈袅复融怡。 月上白璧门，桂影凉参差。 金阶露新重，闲捻紫箫吹。 莓苔夹城路，南苑雁初飞。 红粉羽林仗，独赐辟邪旗。 归来煮豹胎，餍饫不能饴。 咸池升日庆，铜雀分香悲。 雷音后车远，事往落花时。 燕禖得皇子，壮发绿緌緌。 画堂授傅姆，天人亲捧持。 虎睛珠络褓，金盘犀镇帷。 长杨射熊罴，武帐弄哑咿。 渐抛竹马剧，稍出舞鸡奇。 崭崭整冠佩，侍宴坐瑶池。 眉宇俨图画，神秀射朝辉。 一尺桐偶人，江充知自欺。 王幽茅土削，秋放故乡归。 觚棱拂斗极，回首尚迟迟。 四朝三十载，似梦复疑非。 潼关识旧吏，吏发已如丝。 却唤吴江渡，舟人那得知。 归来四邻改，茂苑草菲菲。 清血洒不尽，仰天知问谁。 寒衣一匹素，夜借邻人机。 我昨金陵过，闻之为歔欷。 自古皆一贯，变化安能推。 夏姬灭两国，逃作巫臣姬。 西子下姑苏，一舸逐鸱夷。 织室魏豹俘，作汉太平基。 误置代籍中，两朝尊母仪。 光武绍高祖，本系生唐儿。 珊瑚破高齐，作婢舂黄糜。 萧后去扬州，突厥为阏氏。 女子固不定，士林亦难期。 射钩后呼父，钓翁王者师。 无国要孟子，有人毁仲尼。 秦因逐客令，柄归丞相斯。 安知魏齐首，见断箦中尸。 给丧蹶张辈，廊庙冠峨危。 珥貂七叶贵，何妨戎虏支。 苏武却生返，邓通终死饥。 主张既难测，翻覆亦其宜。 地尽有何物，天外复何之。 指何为而捉，足何为而驰。 耳何为而听，目何为而窥。 己身不自晓，此外何思惟。 因倾一樽酒，题作杜秋诗。 愁来独长咏，聊可以自怡。 见樊川文集卷一 杜牧集系年校注/中国古典文学基本丛书 第四十五页 03 — 念昔游三首 其一 十载飘然绳检外，樽前自献自为酬。 秋山春雨闲吟处，倚遍江南寺寺楼。 见樊川文集卷一 杜牧集系年校注/中国古典文学基本丛书 第二一二页 04 — 念昔游三首 其三 李白题诗水西寺，古木回岩楼阁风。 半醒半醉游三日，红白花开山雨中。 见樊川文集卷一 杜牧集系年校注/中国古典文学基本丛书 第二一四页 05 — 过华清宫绝句三首 其一 长安回望绣成堆，山顶千门次第开。 一骑红尘妃子笑，无人知是荔枝来。 见樊川文集卷二 杜牧集系年校注/中国古典文学基本丛书 第二二一页 06 — 沈下贤 斯人清唱何人和，草径苔芜不可寻。 一夕小敷山下梦，水如环佩月如襟。 见樊川文集卷二 杜牧集系年校注/中国古典文学基本丛书 第二八六页 07 — 长安秋望 楼倚霜树外，镜天无一毫。 南山与秋色，气势两相高。 见樊川文集卷二 杜牧集系年校注/中国古典文学基本丛书 第二九九页 08 — 登九峰楼 晴江滟滟含浅沙，高低绕郭滞秋花。 牛歌鱼笛山月上，鹭渚鹙梁溪日斜。 为郡异乡徒泥酒，杜陵芳草岂无家。 白头搔杀倚柱遍，归棹何时闻轧鸦。 见樊川文集卷二 杜牧集系年校注/中国古典文学基本丛书 第三六五页 09 — 题齐安城楼 呜咽江楼角一声，微阳潋潋落寒汀。 不用凭阑苦回首，故乡七十五长亭。 见樊川文集卷二 杜牧集系年校注/中国古典文学基本丛书 第三八二页 

浅淡梳妆疑见画，惺忪言语胜闻歌。 北京时间：3月21日 22:00 ▲ 题图&nbsp;宋&nbsp;李嵩 溪山水阁图 01 — 浣溪沙 ⽇射敧红蜡蒂⾹， ⻛乾微汗粉襟凉。 碧纱对掩簟纹光。 ⾃剪柳枝明画阁， 戏抛莲菂种横塘。 ⻓亭⽆事好思量。 02 — 浣溪沙 翠葆参差⽵径成， 新荷跳⾬泪珠倾。 曲阑斜转⼩池亭。 ⻛约帘⾐归燕急， ⽔摇扇影戏⻥惊。 柳梢残⽇弄微晴。 03 — 浣溪沙 薄薄纱厨望似空。 簟纹如⽔浸芙蓉。 起来娇眼未惺忪。 强整罗⾐抬皓腕， 更将纨扇掩酥胸。 羞郎何事⾯微红。 04 — 浣溪沙 宝扇轻圆浅画缯。 象床平稳细穿藤。 ⻜蝇不到避壶冰。 翠枕⾯凉频忆睡， ⽟箫⼿汗错成声。 ⽇⻓⽆⼒要⼈凭。 05 — 塞翁吟 暗叶啼⻛⾬，窗外晓⾊珑璁。 散⽔麝，⼩池东。乱⼀岸芙蓉。 蕲州簟展双纹浪，轻帐翠缕如空。 梦远别、泪痕重。淡铅脸斜红。忡忡。 嗟憔悴、新宽带结，羞艳冶、都销镜中。 有蜀纸、堪凭寄恨，等今夜、 洒⾎书词，剪烛亲封。 菖蒲渐⽼，早晚成花，教⻅薰⻛。 06 — 诉衷情 出林杏⼦落⾦盘。⻮软怕尝酸。 可惜半残⻘紫，犹有⼩唇丹。 南陌上，落花闲。⾬斑斑。 不⾔不语，⼀段伤春，都在眉间。 07 — 醉桃源 冬⾐初染远⼭⻘，双丝云雁绫。 夜寒袖湿欲成冰，都缘珠泪零。 情黯黯，闷腾腾。身如秋后蝇。 若教随⻢逐郎⾏。不辞多少程。 08 — 醉桃源 菖蒲叶⽼⽔平沙，临流苏⼩家。 画阑曲径宛秋蛇，⾦英垂露华。 烧蜜炬，引莲娃。酒⾹薰脸霞。 再来重约⽇⻄斜，倚⻔听暮鸦。 09 — 虞美⼈ ⾦闺平帖春云暖，昼漏花前短。 ⽟颜酒解艳红消。⼀⾯捧⼼啼困、不成娇。 别来新翠迷⾏径，窗锁玲珑影。 砑绫⼩字夜来封。斜倚曲阑凝睇、数归鸿。 10 — 如梦令 尘满⼀絣⽂绣。泪湿领⼱红皱。 初暖绮罗轻，腰胜武昌官柳。 ⻓昼。⻓昼。困卧午窗中酒。 11 — 如梦令 ⻔外迢迢⾏路，谁送郎边尺素。 巷陌⾬余⻛，当⾯湿花⻜去。 ⽆绪。⽆绪。闲处偷垂⽟著。 12 — ⽉中⾏ 蜀丝趁⽇染⼲红，微暖⾯脂融。 博⼭细篆霭房栊，静看打窗⾍。 愁多胆怯疑虚幕，声不断、暮景疏钟。 团团四壁⼩屏⻛，啼尽梦魂中。 13 — 迎春乐 ⼈⼈花艳明春柳，忆席上、偷携⼿。 趁歌停舞罢来相就。醒醒个、⽆些酒。 ⽐⽬⾹囊新刺绣。连隔座、⼀时薰透。 为甚⽉中归，⻓是他、随⻋後。 参考资料： 《清真集箋注·上編·詞箋》（上海古籍出版社，2008） PS：由于不是全职博主，平日还要上课学习，时间有限，此处仅放简体原文，有其他需求的朋友请多多体谅移步google。谢谢！ 编辑：Sachi &nbsp;&nbsp; &nbsp;排版：Lulu Clubhouse instagram：MedievalChina 

野晖赫以挥绿。⼭葱倩以发苍。 北京时间：3月20日 22:00 春分⽇讀春⽇詩 ▲ 题图&nbsp;宋 马和之 唐风册之三 01 — 晋詩卷⼗⼀&nbsp;春可樂 王廙 春可樂兮。樂孟⽉之初陽。 冰泮渙以微流。⼟冒橛⽽解剛。 野暉赫以揮綠。⼭蔥倩以發蒼。 吉⾠兮上戊。明靈兮唯社。 百室兮必集。祈祭兮樹下。 濯茆兮菹⾲。齧蒜兮擗鲊。 縹醪兮浮蟻。交觴兮並坐。 氣和兮體適。⼼怡兮誌可。 02 — 宋詩卷九&nbsp;春羈詩 鮑照 征⼈嘆道遐。去鄉愒路邇。 佳期每無從。淮陽⾮尺咫。 春⽇起遊⼼。勞情出徙倚。 岫遠雲煙綿。⾕屈泉靡迤。 ⾵起花四散。露濃條旖旎。 暄妍正在兹。摧抑多嗟思。 嘶聲名邊堅。豈我箱中紙。 染翰餉君琴。新聲憶解⼦。 03 — ⿑詩卷⼆&nbsp;春遊迴⽂詩 王融 枝分柳塞北。葉暗榆關東。 垂條逐絮轉。落蕊散花叢。 池蓮照曉⽉。幔錦拂朝⾵。 低吹雜綸⽻。薄粉艷妝紅。 離情隔遠道。嘆結深閨中。 04 — 梁詩卷⼗九 春思詩 蕭⼦暉 春⾵蕩羅帳。餘花落鏡奩。 池荷正卷葉。庭柳復垂檐。 ⽵柏君⾃改。團扇妾⽅嫌。 誰能憐故素。終為泣新縑。 05 — 梁詩卷⼆⼗⼀&nbsp;晚春詩 蕭綱 紫蘭葉初滿，⿈鶯弄不稀。 ⽯蹲還似獸，蘿⻑更如⾐。 ⽔曲⽂⿂聚，林暝鴉⿃⾶。 渚蒲變新節，巖桐⻑舊圍。 ⾵花落未已，⼭齋開夜扉。 06 — 隋詩卷三&nbsp;四時⽩纻歌&nbsp;東宮春 楊廣 洛陽城邊朝⽇暉，天淵池前春燕歸。 含露桃花開未⾶，臨⾵楊柳⾃依依。 ⼩苑花紅洛⽔綠，清歌宛轉繁弦促。 ⻑袖逶迤動珠⽟，千年萬歲陽春曲。 07 — 清平樂 李煜 別來春半，觸⽬柔腸斷。 砌下落梅如雪亂，拂了⼀身還滿。 雁來⾳信無憑，路遙歸夢難成。 離恨恰如春草，更⾏更遠還⽣。 08 — ⻘⽟案 賀鑄 凌波不過橫塘路。 但⽬送、芳塵去。 錦瑟華年誰與度。 ⽉橋花院，瑣窗朱⼾。 只有春知處。 ⾶雲冉冉蘅臯暮。 彩筆新題斷腸句。 若問閑情都幾許。 ⼀川煙草，滿城⾵絮。 梅⼦⿈時⾬。 

阆苑秋光暮，金塘牧潦清。 北京时间：3月19日 22:00 ▲ 题图 南宋 刘松年 四景山水圗卷 01 — 洛阳道 徼道临河曲，层城傍洛川。 金门才出柳，桐井半含泉。 日起罘罳外，车回双阙前。 潘生时未返，遥心徒眷然。 02 — 奉和泛舟汉水往万山应教诗 桂棹桬棠船，飘扬横大川。 映岩沈水底，激浪起云边。 迥岸高花发，春塘细柳悬。 陪歌承睿赏，接醴侍恩筵。 谁云李与郭，独得似神仙。 03 — 山池应令诗 阆苑秋光暮，金塘牧潦清。 荷低芝盖出，浪涌燕舟轻。 逆湍流棹唱，带谷聚笳声。 野竹交临浦，山桐迥出城。 水逐云峰暗，寒随殿影生。 04 — 游甑山诗 平子去已久，馀风今复追。 未必游春草，王孙自不归。 路高村反出，林长鸟更稀。 寒云间石起，秋叶下山飞。 西河方阅训，讵得解朝衣。 05 — 咏蔬圃堂诗 北宫多暇豫，时驾总銮镳。 路静繁葭撤，轮移羽盖飘。 临空坐飞观，回首望浮桥。 风长曙钟近，地迥洛城遥。 疏林不碍日，涸浦暂通潮。 徒然等宾从，并作愧群僚。 06 — 赋得嵇叔夜诗 山林重明灭，风月临嚣尘。 著书惟隐士，谈玄止谷神。 雁重翻伤性，蚕寒更养身。 广陵馀故曲，山阳有旧邻。 俗俭宁妨患，才多反累身。 寄言山吏部，无以助庖人。 07 — 经陈思王墓诗 公子独忧生，丘垄擅馀名。 采樵枯树尽，犁田荒隧平。 宁追宴平乐，讵想谒承明。 旦余来锡命，兼言事结成。 飘遥河朔远，飐飙飓风鸣。 雁与云俱阵，沙将蓬共惊。 枯桑落古社，寒鸟归孤城。 陇水哀葭曲，渔阳惨鼓声。 离家来远客，安得不伤情。 08 — 和徐主簿望月诗 楼上徘徊月，窗中愁思人。 照雪光偏冷，临花色转春。 星流时入晕，桂长欲侵轮。 愿以重光曲，承君歌扇尘。 

唯有紫苔偏称意，年年因雨上金铺。 北京时间：3月17日 22:00 ▲ 题图&nbsp;宋 刘松年 雪山行旅图 01 — 河湟 元載相公曾借箸，憲宗皇帝亦留神。 旋見衣冠就東市，忽遺弓劍不西巡。 牧羊驅馬雖戎服，白髮丹心盡漢臣。 唯有涼州歌舞曲，流傳天下樂閒人。 見樊川文集卷二杜牧集系年校注/中國古典文學基本叢書一百八十三頁 02 — 過勤政樓 千秋佳節名空在，承露絲囊世已無。 唯有紫苔偏稱意，年年因雨上金鋪。 見樊川文集卷二杜牧集系年校注/中國古典文學基本叢書二百零四頁 03 — 潤州二首 其一 向吳亭東千裏秋，放歌曾作昔年遊。 青苔寺裏無馬跡，綠水橋邊多酒樓。 大抵南朝皆曠達，可憐東晉最風流。 月明更想桓伊在，一笛聞吹出塞愁。 04 — 題揚州禪智寺 雨過一蟬噪，飄蕭松桂秋。 青苔滿階砌，白鳥故遲留。 暮靄生深樹，斜陽下小樓。 誰知竹西路，歌吹是揚州。 上二見樊川文集卷三杜牧集系年校注/中國古典文學基本叢書第三四一頁後 05 — 泊秦淮 煙籠寒水月籠沙，夜泊秦淮近酒家。 商女不知亡國恨，隔江猶唱《後庭花》。 見樊川文集卷四杜牧集系年校注/中國古典文學基本叢書五一七頁 06 — 題桃花夫人廟 細腰宮裏露桃新，脈脈無言幾度春。 至竟息亡緣底事？可憐金穀墜樓人！ 見樊川文集卷四杜牧集系年校注/中國古典文學基本叢書五二三頁 07 — 寄揚州韓綽判官 青山隱隱水迢迢，秋盡江南草未凋。 二十四橋明月夜，玉人何處教吹簫？ 見樊川文集卷四杜牧集系年校注/中國古典文學基本叢書五四五頁 08 — 題木蘭廟 彎弓征戰作男兒，夢裏曾經與畫眉。 幾度思歸還把酒，拂雲堆上祝明妃。 見樊川文集卷四杜牧集系年校注/中國古典文學基本叢書五九九頁 09 — 贈別二首 其一 娉娉嫋嫋十三餘，豆蔻梢頭二月初。 春風十裏揚州路，卷上珠簾總不如。 見樊川文集卷四杜牧集系年校注/中國古典文學基本叢書六一四頁 10 — 秋夕 銀燭秋光冷畫屏，輕羅小扇撲流螢。 天階夜色涼如水，坐看牽牛織女星。 見樊川外集杜牧集系年校注/中國古典文學基本叢書一二四二頁 11 — 金穀園 繁華事散逐香塵，流水無情草自春。 日暮東風怨啼鳥，落花猶似墜樓人。 見樊川別集卷一杜牧集系年校注/中國古典文學基本叢書一三二三頁 12 — 送李群玉赴舉 故人別來面如雪，一榻拂雲秋影中。 玉白花紅三百首，五陵誰唱與春風？ 見樊川文集卷四杜牧集系年校注/中國古典文學基本叢書五四九頁 13 — 過華清宮絕句三首 其二 新豐綠樹起黃埃，數騎漁陽探使回。 霓裳一曲千峰上，舞破中原始下來。 見《樊川文集》卷二杜牧集系年校注/中國古典文學基本叢書二二五頁 

繁云犹暗岭，积雨未开庭。 北京时间：3月16日 22:00 ▲ 题图 南宋 刘松年 四景山水圗卷 01 — 乌夜啼 桂树悬知远，风竿讵肯低。 独怜明月夜，孤飞犹未栖。 虎贲谁见惜，御史讵相携。 虽言入弦管，终是曲中啼。 02 — 奉和山池诗 乐官多暇豫，望苑暂回舆。 鸣笳陵绝限，飞盖历通渠。 桂亭花未落，桐门叶半疏。 荷风惊浴鸟，桥影聚行鱼。 日落含山气，云归带雨馀。 03 — 游山诗 聊登玄圃殿，更上增城山。 不知高几里，低头看世间。 唱歌云欲聚，弹琴鹤欲舞。 涧底百重花，山根一片雨。 婉婉藤倒垂，亭亭松直竖。 04 — 入彭城馆诗 襄君前建国，项氏昔棱威。 鹢飞伤楚战，鸡鸣悲汉围。 年代殊氓俗，风云更盛衰。 水流浮磬动，山喧双翟飞。 夏馀花欲尽，秋近燕将稀。 槐庭垂绿穗，莲浦落红衣。 徒知日云暮，不见舞雩归。 05 — 和赵王送峡中军诗 楼船聊习战，白羽试总军。 山城对却月，岸阵抵平云。 赤蛇悬弩影，流星抱剑文。 胡笳遥警夜，塞马暗嘶群。 客行明月峡，猿声不可闻。 06 — 寒园即目诗 寒园星散居，摇落小村墟。 游仙半壁画，隐士一床书。 子月泉心动，阳爻地气舒。 雪花深数尺，冰床厚尺馀。 苍鹰斜望雉，白鹭下看鱼。 更想东都外，群公别二疏。 07 — 对雨诗 繁云犹暗岭，积雨未开庭。 阶含侵角路，镬满溜疏萍。 湿杨生细椹，烂草变初萤。 徒劳看蚁对，无事祀灵星。 08 — 喜晴诗 比日思光景，今朝始暂逢。 雨住便生热，云晴即作峰。 水白澄还浅，花红燥更浓。 已欢无石燕，弥欲弃泥龙。 09 — 咏树诗 交柯乍百顷，擢本或千寻。 枫子留为式，桐孙待作琴。 残核移桃种，空花植枣林。 幽居对蒙密，蹊径转深沈。 10 — 和刘仪同臻诗 南登广陵岸，回首落星城。 不言临旧浦，烽火照江明。 

天汉看珠蚌，星桥似桂花。 北京时间：3月15日 22:00 ▲ 题图&nbsp;宋 刘松年&nbsp;雪山行旅图 01 — 奉和示内人诗 燃香郁金屋，吹管凤凰台。 春朝迎雨去，秋夜隔河来。 听歌云即断，闻琴鹤倒回。 春窗刻凤下，寒壁画花开。 定取流霞气，时添承露杯。 02 — 奉和赵王美人春日诗 直将刘碧玉，来过阴丽华。 秪言满屋里，并作一园花。 新藤乱上格，春水漫吹沙。 步摇钗梁动，红轮被角斜。 今年逐春处，先向石崇家。 03 — 奉和赵王春日诗 城傍金谷苑，园里凤凰池。 细管调歌曲，长衫教舞儿。 向人长曼脸，由来薄面皮。 梅花绝解作，树叶本能吹。 香烟龙口出，莲子帐心垂。 莫畏无春酒，须花但见随。 04 — 岁晚出横门诗 年华改岁阴，游客喜登临。 据鞍垂玉帖，横腰带锦心。 冰弱浮桥没，沙虚马迹深。 倚弓依石岸，回床向柳阴。 智琼来劝酒，文君过听琴。 明朝云雨散，何处更相寻。 05 — 园庭诗 杖乡从物外，养学事闲郊。 穷愁方汗简，无遇始观爻。 谷寒已吹律，檐空更剪茆。 樵隐恒同路，人禽或对巢。 水蒲开晚结，风竹解寒苞。 古槐时变火，枯枫乍落胶。 倒屣迎悬榻，停琴听《解嘲》。 香螺酌美酒，枯蚌藉兰殽。 飞鱼时触钓，翳雉屡悬庖。 但使相知厚，当能来结交。 06 — 幽居值春诗 山人久陆沈，幽径忽春临。 决渠移水碓，开园扫竹林。 欹桥久半断，崩岸始邪侵。 短歌吹细笛，低声泛古琴。 钱刀不相及，耕种且须深。 长门一纸赋，何处觅黄金。 07 — 有喜致醉诗 忽见庭生玉，聊欣蚌出珠。 兰芬犹载寝，蓬箭始悬弧。 既喜枚都尉，能欢陵大夫。 频朝中散客，连日步兵厨。 杂曲随琴用，残花听酒须。 脆梨裁数实，甘查唯一株。 兀然已复醉，摇头歌凤雏。 08 — 见游春人诗 长安有狭斜，金穴盛豪华。 连杯劝上马，乱果掷行车。 深红莲子艳，细锦凤凰花。 那能学噀酒，无处似栾巴。 09 — 舟中望月诗 舟子夜离家，开舲望月华。 山明疑有雪，岸白不关沙。 天汉看珠蚌，星桥视桂花。 灰飞重晕阙，蓂落独轮斜。 10 — 杏花诗 春色方盈野，枝枝绽翠英。 依稀映村坞，烂熳开山城。 好折待宾客，金盘衬红琼。 

冬衣初染远山青。双丝云雁绫。 北京时间：3月13日 22:00 ▲ 题图&nbsp;宋 林椿 枇杷山鸟图绢本 01 — 少年游 并⼑如⽔，吴盐胜雪，纤⼿破新橙。 锦幄初温，兽烟不断，相对坐调笙。 低声问：向谁⾏宿？城上已三更。 ⻢滑霜浓，不如休去，直是少⼈⾏！ 02 — ⼀落索 眉共春⼭争秀，可怜⻓皱。 莫将清泪湿花枝，恐花也、如⼈瘦。 清润⽟箫闲久，知⾳稀有。 欲知⽇⽇倚阑愁，但问取、亭前柳。 03 — 凤来朝 逗晓看娇⾯，⼩窗深、弄明未遍。 爱残朱宿粉云鬟乱。最好是、帐中⻅。 说梦双蛾微敛。锦衾温、酒⾹未断。 待起难舍拚。任⽇炙、画栏暖。 04 — 望江南 歌席上，⽆赖是横波。 宝髻玲珑欹⽟燕，绣⼱柔腻染⾹罗。 ⼈好⾃宜多。 ⽆个事，因甚敛双蛾。 浅淡梳妆疑⻅画，惺忪⾔语胜闻歌。 何况会婆娑。 05 — 望江南 游妓散，独⾃绕回堤。 芳草怀烟迷⽔曲，密云衔⾬暗城⻄。 九陌未沾泥。 桃李下，春晚未成蹊。 墙外⻅花寻路转，柳阴⾏⻢过莺啼。 ⽆处不凄凄。 06 — 丹凤吟 迤逦春光⽆赖，翠藻翻池，⻩蜂游阁。 朝来⻛暴，⻜絮乱投帘幕。⽣憎暮景， 倚墙临岸，杏靥夭斜，榆钱轻薄。 昼永惟思傍枕，睡起⽆憀，残照犹在亭⻆。 况是别离⽓味，坐来但觉⼼绪恶。 痛引浇愁酒，奈愁浓如酒，⽆计消铄。 那堪昏暝，簌簌半檐花落。 弄粉调朱柔素⼿，问何时重握。 此时此意，⻓怕⼈道着。 07 — 秋蕊⾹ 乳鸭池塘⽔暖，⻛紧柳花迎⾯。 午妆粉指印窗眼。曲⾥⻓眉翠浅。 问知社⽇停针线，探新燕。 宝钗落枕春梦远，帘影参差满院。 08 — 渔家傲 灰暖⾹融销永昼，蒲萄架上春藤秀，曲⻆栏⼲群雀⽃。 清明后，⻛梳万缕亭前柳。 ⽇照钗梁光欲溜，循阶⽵粉沾⾐袖，拂拂⾯红如着酒。 沉吟久，昨宵正是来时候。 09 — 南乡⼦ 晨⾊动妆楼，短烛荧荧悄未收。 ⾃在开帘⻛不定，飕飕，池⾯冰澌趁⽔流。 早起怯梳头，欲绾云鬟⼜却休。 不会沈吟思底事，凝眸。两点春⼭满镜愁。 10 — 浣溪沙 争挽桐花两鬓垂， ⼩妆弄影照清池， 出帘踏袜趁蜂⼉。 跳脱添⾦双腕重， 琵琶拨尽四弦悲， 夜寒谁肯剪春⾐。 11 — 浣溪沙 ⾬过残红湿未⻜， 疏篱⼀带透斜晖。 游蜂酿蜜窃春归。 ⾦屋⽆⼈⻛⽵乱， ⾐篝尽⽇⽔沉微。 ⼀春须有忆⼈时。 

惟郢路之辽远兮，江与夏之不可涉。 ▲ 题图&nbsp;明&nbsp;仇英 蓬莱仙境手卷 北京时间：3月12日 22:00 本期主持：天仪 哀郢 皇天之不纯命兮，何百姓之震愆？ 民离散而相失兮，方仲春而东迁。 去故乡而就远兮，遵江夏以流亡。 出国门而轸怀兮，甲之晁吾以行。 发郢都而去闾兮，荒忽其焉极？ 楫齐扬以容与兮，哀见君而不再得。 望长楸而太息兮，涕淫淫其若霰。 过夏首而西浮兮，顾龙门而不见。 心婵媛而伤怀兮，眇不知其所蹠。 顺风波以从流兮，焉洋洋而为客。 淩阳侯之泛滥兮，忽翱翔之焉薄。 心絓结而不解兮，思蹇产而不释。 将运舟而下浮兮，上洞庭而下江。 去终古之所居兮，今逍遥而来东。 羌灵魂之欲归兮，何须臾而忘反。 背夏浦而西思兮，哀故都之日远。 登大坟以远望兮，聊以舒吾忧心。 哀州土之平乐兮，悲江介之遗风。 当陵阳之焉至兮，淼南渡之焉如？ 曾不知夏之为丘兮，孰两东门之可芜？ 心不怡之长久兮，忧与愁其相接。 惟郢路之辽远兮，江与夏之不可涉。 忽若去不信兮，至今九年而不复。 惨郁郁而不通兮，蹇侘傺而含戚。 外承欢之汋约兮，谌荏弱而难持。 忠湛湛而愿进兮，妒被离而鄣之。 尧舜之抗行兮，瞭杳杳而薄天。 众谗人之嫉妒兮，被以不慈之伪名。 憎愠惀之脩美兮，好夫人之忼慨。 众踥蹀而日进兮，美超远而逾迈。 乱曰：曼余目以流观兮，冀壹反之何时。 鸟飞反故乡兮，狐死必首丘。 信非吾罪而弃逐兮，何日夜而忘之！ 

此情可待成追忆，只是当时已惘然。 北京时间：3月11日 22:00 ▲ 题图&nbsp;宋 马和之 唐风图 01 — 锦瑟 锦瑟无端五十弦，一弦一柱思华年。 庄生晓梦迷蝴蝶，望帝春心托杜鹃。 沧海月明珠有泪，蓝田日暖玉生烟。 此情可待成追忆，只是当时已惘然。 02 — 重过圣女祠 白石岩扉碧藓滋，上清沦谪得归迟。 一春梦雨常飘瓦，尽日灵风不满旗。 萼绿华来无定所，杜兰香去未移时。 玉郎会此通仙籍，忆向天阶问紫芝。 03 — 寄罗劭兴 棠棣黄花发，忘忧碧叶齐。 人闲微病酒，燕重远兼泥。 混沌何由凿，青冥未有梯。 高阳旧徒侣，时复一相携。 04 — 崔处士 真人塞其内，夫子入于机。 未肯投竿起，惟欢负米归。 雪中东郭履，堂上老莱衣。 读遍先贤传，如君事者稀。 05 — 霜月 初闻征雁已无蝉，百尺楼高水接天。 青女素娥俱耐冷，月中霜里斗婵娟。 06 — 商於 商于朝雨霁，归路有秋光。 背坞猿收果，投岩麝退香。 建瓴真得势，横戟岂能当。 割地张仪诈，谋身绮季长。 清渠州外月，黄叶庙前霜。 今日看云意，依依入帝乡。 

故条杂新实，金翠共含霜。 ▲ 题图&nbsp;北宋 荆浩 渔乐图 01 — 咏橘诗 萎蕤映庭树，枝叶凌秋芳。 故条杂新实，金翠共含霜。 攀枝折缥干，甘旨若琼浆。 无假存雕饰，玉盘余自尝。 02 — 三日侍皇太子曲水宴诗 震德叶灵，年芳节淑。 濯伊临灞，荡心愉目。 骧骑晨野，挫金晓陆。 蕙气卷旌，神飙擎毂。 层岑偃蹇，耸观岧峣。 烟生翠幕，日照绮寮。 银华晨散，金芝暮摇。 绿水动叶，丹距映条。 顾惟菲薄，徒承恩裕。 艺学未优，声绩不树。 岂辩河书，宁摛淮赋。 徒偶群龙，终惭并驭。 03 — 镜铭 金精玉英，冰辉沼清。 高堂悬影，仁寿摛声。 云开月见，水净珠明。 04 — 倡楼怨节诗 朝日斜来照户，春鸟争飞出林。 片光片影皆丽，一声一啭煎心。 上林纷纷花落，淇水漠漠苔浮。 年驰节流易尽，何为忍忆含羞。 05 — 采桑 春色映空来，先发院边梅。 细萍重叠长，新花历乱开。 连珂往淇上，接幰至丛台。 丛台可怜妾，当窗望飞蝶。 忌趺行衫领，熨斗成褫摄。 下床着珠佩，捉镜安花镊。 薄晚畏蚕饥，竞采春桑叶。 寄语采桑伴，讶今春日短。 枝高攀不及，叶细笼难满。 年年将使君，历乱遣相闻。 欲知琴里意，还赠锦中文。 何当照梁日，还作入山云。 重门皆已闭，方知留客袂。 可怜黄金络，复以青丝系。 必也为人时，谁令畏夫婿。 06 — 雉朝飞操 晨光照麦畿，平野度春翚。 避鹰时耸角，妒垄或斜飞。 少年从远役，有恨意多违。 不如随荡子，罗袂拂臣衣。 

逝将宅斯宇，可以尽天年。 ▲ 题图&nbsp;五代 阮郜 阆苑女仙图卷 01 — 感离诗 左棻 自我去膝下，倏忽逾再期。 邈邈浸弥远，拜奉将何时。 披省所赐告，寻玩悼离词。 仿佛想容仪，欷歔不自持。 何时当奉面，娱目于书诗。 何以诉辛苦，告情于文辞。 02 — 泰山吟 谢道韫 峨峨东岳高，秀极冲青天。 岩中间虚宇，寂寞幽以玄。 非工复非匠，云构发自然。 器象尔何物，遂令我屡迁。 逝将宅斯宇，可以尽天年。 03 — 拟行路难 其十三 鲍照 春禽喈喈旦暮鸣。最伤君子忧思情。 我初辞家从军侨。荣志溢气干云霄。 流浪渐冉经三龄。忽有白发素髭生。 今暮临水拔已尽。明日对镜复已盈。 但恐羁死为鬼客。客思寄灭生空精。 每怀旧乡野。念我旧人多悲声。 忽见过客问何我。宁知我家在南城。 答云我曾居君乡。知君游宦在此城。 我行离邑已万里。今方羁役去远征。 来时闻君妇。闺中孀居独宿有贞名。 亦云悲朝泣闲房。又闻暮思泪沾裳。 形容憔悴非昔悦。蓬鬓衰颜不复妆。 见此令人有馀悲。当愿君怀不暂忘。 04 — 代葛沙门郭小玉作诗二首 鲍令晖 其一 明月何皎皎，垂幌照罗茵。 若共相思夜，知同忧怨晨。 芳华岂矜貌，霜露不怜人。 君非青云逝，飘迹事咸秦。 妾持一生泪，经秋复度春。 其二 君子将遥役，遗我双题锦。 临当欲去时，复留相思枕。 题用常著心，枕以忆同寝。 行行日已远，转觉思弥甚。 05 — 咏娼妇诗 何逊 暧暧高楼暮，华烛帐前明。 罗帏雀钗影，宝瑟凤雏声。 夜花枝上发，新月雾中生。 谁念当窗牖，相望独盈盈。 

电至烟流绮，水绿桂涵丹。 北京时间：3月7日 22:00 ▲ 题图 南宋 传李安忠 鹌鹑图 01 — 惜晚春应刘秘书诗 烟景抱空意，蘅杜缀幽心。 心忧望碧叶，涵影顾青林。 风光多树色，露华翻蕙阴。 水苔方下蔓，石萝日上寻。 霞衣已具带，仙冠不持簪。 徒为多委郁，精魄还自临。 始获琼歌赠，一点重如金。 山中有杂桂，玉沥乃共斟。 02 — 秋夕纳凉奉和刑狱舅诗 萧条晚秋景，旻云承景斜。 虚堂起青霭，崦嵫生暮霞。 空居寂以欷，左右自幽歌。 骑星谢屐尾，濯发惭阳阿。 年歇玄圃璧，岁减天津波。 金箫哀夜长，瑶琴怨暮多。 四时通信黯，春风日夜过。 楚水徒有兰，忧至竟如何。 03 — 冬尽难离和丘长史诗 閒居深怅怅，飔寒拂中闺。 宝礼自千里，缣书果君题。 山川吐幽气，云景抱长怀。 兹别亦为远，潮澜郁东西。 汀皋日惨色，桂暗猿方啼。 揽意谁侘傺，屑涕在心乖。 杜蘅念无沫，石兰终不暌。 冀总岁暮驾，游衍苍山蹊。 04 — 池上酬刘记室诗 戚戚忧可结，结忧视春暮。 紫荷渐曲池，皋兰覆径路。 葱茜亘华堂，葐蒀杂绮树。 为此久伫立，容易光阴度。 水馆次文羽，山叶下暝露。 怀赏入旧襟，悦物览新赋。 惜我无雕文，报章惭复素。 05 — 采石上菖蒲诗 瑶琴久芜没，金镜废不看。 不见空闺里，纵横愁思端。 缓步遵汀渚，扬枻泛春澜。 电至烟流绮，水绿桂涵丹。 凭酒竟未悦，半景方自叹。 每为忧见及，杜若讵能宽。 冀采石上草，得以驻馀颜。 赤鲤傥可乘，云雾不复还。 06 — 就谢主簿宿诗 季月寒气重，滋兰错无芳。 北风漂夜色，河凝皓如霜。 怅哉心神晚，烛灭此深堂。 芰衣如可赠，宁湿岨云梁。 07 — 当春四韵同□左丞诗 雷萌山中草，云煦江上花。 流烟漾璇景，轻风泛凌霞。 我有幽兰念，衔意瞩里斜。 友人殊未还，独慰檐前华。 08 — 感春冰遥和谢中书诗二首 其一&nbsp; 江皋桐始华，敛衣望边亭。 平原何寂寂，岛暮兰紫茎。 芬披好草合，流烂新光生。 冰雪徒皦洁，此焉空守贞。 09 — 感春冰遥和谢中书诗二首 其二 暮意歌上眷，怅哉望佳人。 揽洲之宿莽，命为瑶桂因。 观书术不变，学古道恒真。 若作商山客，寄谢丹水滨。 
`

module.exports = data